<!DOCTYPE html>
<html lang="uk">
<head>
    <meta charset="UTF-8">
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <title>Архиєрейська Божественна Літургія з чином архиєрейського рукоположення</title>
    <link rel="stylesheet" href="css\reset.css">
    <link rel="stylesheet" href="css\normalize.css">
    <link rel="stylesheet" href="css/liturgy-style.css">
</head>
<body>
    <header>
        <img class="logo" src="img/Герб владики.png" alt="Герб владики">
    </header>
    <main>
        <section>
            <h1 class="red">
                АРХИЄРЕЙСЬКА БОЖЕСТВЕННА ЛІТУРГІЯ З ЧИНОМ АРХИЄРЕЙСЬКОГО РУКОПОЛОЖЕННЯ
            </h1>
            <h3 class="red">Молитва 1-ша:</h3>
            <p>Голос радости й веселости вийшов нагору до Отця небесного, а внизу завзиває рід людський віддавати славу Христу Богові, що його освячення нехай буде для всіх нас. Господи Боже наш, Ти знаєш неміч істоти нашої, то помилуй нас. Тобі ми славу засилаємо, Отцю і Сину, і Святому Духові, нині і повсякчас, і на віки с вічні. Амінь.</p>
            <h3 class="red">Молитва 2-га:</h3>
            <p>Господи Боже наш, Ти єдиний добрий і чоловіколюбний, єдиний святий, що на святих спочиваєш. Ти верховному Апостолові Петрові виявив у видінні, щоб нам ніщо, сотворене Тобою на поживу й насолоду людям, не видавалося поганим чи нечистим; а вибраною посудиною Твоєю, Апостолом Павлом, Ти заповідав, що чистим усе чисте. Ти сам Владико пресвятий, призиванням страшного і пречистого Твого імени і знаком чесного і животворного хреста благослови й очисти мене, слугу Свого, що споганився лихими вчинками, від усякого ядовитого гада, і від усякої потвори, і від усякої хитрости, в від усякої суєти, від усякої недуги, від усякої рани і від усякого противного злодіяння диявольського, як вдень так і вночі. Тож нині, з великого Твого милосердя, зроби мене, слугу Твого, достойним непорочно служити пречистим Твоїм Тайнам, передусім очисти мою душу й тіло від усякої погані, і відпусти мені всі провини вольні і невольні, свідомі й несвідомі, якими я згрішив у всі дні життя мого, як у день так і в ночі, чи то словом, чи думкою, чи ділом аж до нинішнього часу. Дай же ж мені, Господи, щоб це страшне і для небесних Чинів служіння і причастя животворних таїн не було мені на суд ані на в осудження, але на відпущення гріхів, на прихід Духа Святого і на життя споконвічної радости, що його Ти приготував для праведних Своїх служителів. Збережи мене, Владико, чистим і негрішним від усякої хитрости ворожого диявола і дай мені, Господи, служити Тобі в побожності і правді без усякого блуду до останнього дня і години, до останнього віддиху мого. Ти бо є той, хто благословить і освячує все, Господи Ісусе Христе, Боже наш, і Тобі славу возсилаємо з безначальним Твоїм Отцем і пресвятим, благим і животворним Твоїм Духом, нині і повсякчас, і на віки вічні. Амінь.</p>
            <h3 class="red">Молитва 3-тя:</h3>
            <p>Владико, Господи Боже мій, прости мені грішному і недостойному, і не пам'ятай гріхів моїх; вчини мене гідним неосудно явитися перед святим Твоїм жертовником і принести Тобі безкровну службу, бо Ти благословенний на віки. Амінь.</p>
            <h3 class="red">Молитва 4-та:</h3>
            <p>Господи Ісусе Христе, Боже наш, скарбе дібр, дай мені поклоніння і звершене служіння, і відважне серце послужити пречистим Твоїм Тайнам, щоб я вседушно прийшов на Твоє жадання. Подай мені, Боже, Твою чоловіколюбну ласку стати в церкві слави Твоєї перед Господнім престолом. Відвічний бо й завжди існуючий Отець Твій, що вивів найперше Тебе зі Свого лона, обновив у мені вид Твого образу; я ж залишив Тебе, але Ти не залиши мене. Я відійшов від Тебе, але Ти вийди і шукай за мною, приведи мене на Твоє пасовисько і причисли мене до овець вибраного стада Свого, і разом з ними нагодуй мене пашею божественних Твоїх Таїн, щоб чисте серце стало моїм життям й осяянням Твоїх об'явлень. Бо Тобі належить усяка слава, честь поклоніння з Отцем і Святим Духом, нині і повсякчас, і на віки вічні. Амінь.</p>
            <h3 class="red">Молитва 5-та:</h3>
            <p>Владико, Господи Боже наш, бажаючи нині приступити до цієї чудесної і таїнственної Твоєї трапези, не смію звести моїх очей до неба, ані підняти рук моїх на висоту Божу, ані відкрити уст моїх на молитву, ані ввійти в дім Божий, до якого тільки раз на рік входив єдиний архиєрей, виконуючи службу Богові, якому і я хотів би уподібнитися, хоча не смію приблизитися до цієї чудесної трапези, на якій єдинородний Син Твій, Господь наш Ісус Христос бажає возлягти і роздробитися на частини, подаючи Себе вірним на відпущення гріхів і на життя вічне. Все ж таки я осмілююся на оцю службу, бо Ти, Владико, прийняв розкаяну блудницю, яка сльозами обмила свою нечистоту. Ти ж бо прийняв і розбійника, який кликав до Тебе: — Згадай мене, Господи, будучи у царстві! не пригадував йому всіх його гріхів, але завів його до раю. Так ото, за Твоїм милосердям, подай і мені відпущення гріхів і прийми мене, що бажає причаститися Твоєї тайної жертви, Тож молю Тебе, Владико, найперше очисти моє сумління, змий бруд з моєї душі перед лицем Твоєї слави, без вади, я був достойний натхнення єдинородного Твого Сина, Господа Бога і Спаса нашого Ісуса Христа, завжди, нині і повсякчас, і на віки вічні. Амінь.</p>
            <h3 class="red">Молитва 6-та:</h3>
            <p>Направилися стопи мої до правди, я згадав Господа і розвеселився сказаними до мене словами: — В дім Господній увійдемо. І я, з безмежної ласки Твоєї, ввійду в дім Твій, поклонюся храмові святому Твоєму і прославлю Твоє в трьох особах Божество: Отця, і Сина, і Святого Духа, нині і повсякчас, і на віки вічні. Амінь.</p>
            <h3 class="red">Потім Псалом 14-ий:</h3>
            <p>Господи, хто перебуває в оселі Твоїй, або хто може замешкати на святій горі Твоїй? Той, хто ходить в невинності і чинить правду, хто говорить істину в серці своїм, хто не обмовляє своїм язиком і не вчинив приятелеві своєму зла, ані ганьби не вчинив ближнім своїм; хто нечесного за ніщо вважає, а тих, що бояться Господа, він прославляє; хто присягає ближньому своєму і не відрікається, а Хто срібла свого не дав на лихву, ані підкупу на невинних не прийняв. Хто так чинить, не захитається повіки.</p>
            <h3 class="red">Псалом 22-ий:</h3>
            <p>Господь мій пастир, і нічого мені не забракне. На квітучім місці поселив мене, на тихі води приводить мене. Він відживляє душу мою, веде мене по стежках правих із-за імени Свого. Навіть коли б я ходив посеред смертної тіні, я не боюся лиха, бо Ти зі мною єси. Жезло Твоє і палиця Твоя, ті мене потішають. Ти приготував для мене стіл, не зважаючи на моїх противників. Ти намастив оливою голову мою, а Твоя чаша напуває мене надміру. І милість Твоя буде супроводити мене в усі дні життя мого, і я житиму в домі Господнім по віки вічні.</p>
            <h3 class="red">Псалом 23-ій:</h3>
            <p>Господня земля і все те, що на ній - вселена і всі мешканці її. Бо Він на морях заснував її і на ріках утвердив її. Хто вийде на гору Господню, або хто стане на святому місці Його? Це Той, чиї руки безвинні й серце чисте; в хто не прийняв душі своєї надаремно, ані не присягав криво другові своєму. Цей прийме від Господа благословення, і ласку від Бога і Спаса свого. Такий рід тих, що шукають Господа, що шукають обличчя Бога Якового. Відчиняйте брами ваші, в князі, відчиняйте ворота вічні, щоб увійшов Цар слави. Хто ж бо цей Цар слави? Господь потужний і сильний, Господь сильний у бою. Відчиняйте брами ваші, князі, відчиняйте ворота вічні, щоб увійшов Цар слави. Хто ж бо цей Цар слави? Господь сил.</p>
            <p class="red">Також:</p>
            <p>Непроходимі й тайно запечатані двері, Ти, благословенна Богородице Діво, прийми молитви наші і донеси їх Синові своєму і Богові нашому, щоб задля Тебе спас душі наші.</p>
            <p class="red">Перед Богослуженням вдаряють у церковні дзвони.</p>
            <p class="red">Процесія йде від місця облачення до катедрального собору відповідно до чину. Спереду йдуть примикирій, хрест, рипіди, хоругви, диякони з кадилом, далі йдуть за таким порядком: ієреї від наймолодших до найстарших згідно дати їхнього пресвітерського рукоположення, так само архиєреї, кирієносці. Процесію завершує головний святитель. Процесія входить до собору і зупиняється, коли головний святитель заходить до храму і в притворі стає на орлицю, тоді диякон кадячи зі середини храму виголошує:</p>
            <p>Нехай благословить тебе Господь із Сіону, і побачиш блага Єрусалиму по всі дні життя твого, завжди, нині і повсякчас, і на віки вічні.</p>
            <p><span class="red">Лик:</span> Амінь.</p>
            <p><span class="red">Ірмос (г. 1):</span> Життєприймаюче джерело, завжди текуче, світлоносний світильник благодаті, храм одушевленний, скинію пречисту, від небес до землі просторішу – Богородицю, вірні, величаємо.</p>
            <p><span class="red">Диякон:</span> Благослови, владико.</p>
            <p><span class="red">Головний святитель:</span> Благословенний Бог наш завжди, нині і повсякчас, і на віки вічні.</p>
            <p><span class="red">Диякон:</span> Амінь.</p>
            <p><span class="red">Диякон:</span> Слава Тобі, Боже наш, слава Тобі.</p>
            <p>Царю небесний, утішителю, Душе істини, що всюди єси і все наповняєш, скарбе дібр і життя подателю, прийди і вселися в нас, і очисти нас від усякої і скверни, і спаси, благий, душі наші</p>
            <p>Святий Боже, святий кріпкий, святий безсмертний, помилуй нас <span class="red">(тричі)</span>.</p>
            <p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
            <p>Пресвята Тройце, помилуй нас; Господи, очисти гріхи наші; Владико, прости беззаконня наші; Святий, завітай і зціли немочі наші імени Твого ради.</p>
            <p>Господи, помилуй <span class="red">(тричі)</span>.</p>
            <p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
            <p>Отче наш, що єси на небесах, нехай святиться ім'я Твоє, нехай прийде царство Твоє, нехай буде воля Твоя, як на небі, так і на землі. Хліб наш насущний дай нам сьогодні, і прости нам провини наші, а як і ми прощаємо винуватцям нашим, і не введи нас у спокусу, але визволи нас від лукавого.</p>
            <p><span class="red">Головний святитель:</span> Бо Твоє є царство і сила, і слава Отця, і Сина, і Святого Духа, нині і повсякчас, і на віки вічні. Амінь.</p>
            <p><span class="red">Диякон:</span> Помилуй нас, Господи, помилуй нас, бо ніякого одвіту не знаючи, оцю Тобі молитву, як Владиці, ми грішні приносимо: Помилуй нас.</p>
            <p>Слава Отцю, і Сину, і Святому Духові</p>
            <p>Господи, помилуй нас, бо на Тебе ми уповали, не прогнівайся дуже на нас, ані не пам’ятай беззаконь а наших, але зглянься і нині, як милосердний, і вирятуй нас від ворогів наших. Бо Ти Бог наш, а ми люди Твої, всі діла рук Твоїх, і ім'я Твоє призиваємо.</p>
            <p>І нині, і повсякчас, і на віки вічні. Амінь.</p>
            <p>Милосердя двері відкрий нам, благословенна Богородице, щоб, надіючись на Тебе, ми не погибнули, але щоб вибавилися Тобою від бід, Ти бо — спасіння роду християнського.</p>
            <p class="red">Потім підходить до ікони Ісуса Христа і цілує її, мовлячи:</p>
            <p>Пречистому образові Твоєму поклоняємося, Благий, просячи відпущення гріхів наших, Христе Боже; бо Ти добровільно зволив вийти тілом на хрест, щоб вибавити тих, що їх Ти створив, від неволі ворожої. Тому вдячно співаємо Тобі: Ти радістю наповнив усе, Спасе наш, що прийшов спасти світ.</p>
            <p class="red">Відтак цілує ікону Богородиці, проказуючи:</p>
            <p>Будучи джерелом милосердя, зроби нас гідними ласки, Богородице; зглянься на людей, що згрішили, покажи, як завжди, силу Твою; бо, уповаючи на Тебе, “Радуйся!” — кличемо до Тебе, як колись Гавриїл, безтілесних архистратиг.</p>
            <p class="red">Опісля головний святитель, приклонивши голову, проказує оцю молитву:</p>
            <p>Господи, простягни руку Твою з висоти святої оселі Твоєї і скріпи мене на оцю службу Твою, щоб я неосудно став перед страшним престолом Твоїм і виконав безкровне священнодіяння. Бо Твоя є сила на віки вічні. Амінь.</p>
            <p class="red">І, поклонившись, повертається до народу й благословить його, тримаючи пастирський жезл.</p>
            <p class="red">Тоді співці співають велично:</p>
            <p>Τον Δεσπότην και Αρχιερέα ημών, Κύριε φύλαττε, εις πολλά έτη, Δέσποτα.</p>
            <p class="red">Перед початком Божественної Літургії на архиєрейському амвоні приготовляються сидіння для головного святителя, двох співсвятителів та розстелються орлиці, повернуті на схід. Два наперед визначені священнослужителі приводять того, що має хіротонізуватися, вже одягненого в увесь священичий одяг до краю орлиці, де він тричі поклоняється.</p>
            <p><span class="red">Перший священнослужитель:</span> Приводиться Богом улюблений, вибраний і потверджений ієромонах Максим, хіротонізуватися на єпископа богоспасаємого міста Стефаніяко.</p>
            <p><span class="red">Тоді головний святитель мовить до вибраного:</span> Чого ради прийшов єси, і чого просиш у нашого смирення?</p>
            <p><span class="red">Вибраний відповідає:</span> Хіротонію архиєрейської благодаті, Блаженніший владико.</p>
            <p><span class="red">Головний святитель:</span> А як віруєш?</p>
            <p><span class="red">Вибраний:</span> Вірую в єдиного Бога Отця, вседержителя, творця неба і землі, і всього видимого і невидимого, і в єдиного Господа Ісуса Христа, Сина Божого, єдинородного, від Отця родженого перед усіма віками. Світло від світла, Бога істинного від Бога істинного, родженого, несотвореного, єдиносущного з Отцем, в що через Нього все сталося. Він задля нас людей і нашого ради спасіння зійшов із небес, і воплотився з Духа Святого і Марії Діви, і став чоловіком. І був розп’ятий за нас за Понтія Пилата, і страждав, і був похований. І воскрес у третій день, згідно з Писанням. І вознісся на небо, і сидить праворуч Отця. І вдруге прийде зі славою судити живих і мертвих, а Його царству не буде кінця. І в Духа Святого, Господа животворного, що від Отця і ісходить, що з Отцем і Сином рівнопоклоняємий і рівнославимий, що говорив через пророків. В єдину, святу, соборну й апостольську Церкву. Ісповідую одне хрещення на відпущення гріхів. Очікую воскресіння мертвих і життя майбутнього віку. Амінь.</p>
            <p class="red">Головний святитель благословить його: Благодать Бога Отця, і Господа нашого Ісуса Христа, і Святого Духа, нехай буде з тобою.</p>
            <p class="red">Вибраного приводять на середину орлиці, а другий священнослужитель мовить: Приводиться Богом улюблений, вибраний і потверджений ієромонах Максим, хіротонізуватися на єпископа богоспасаємого міста Стефаніяко.</p>
            <p class="red">Вибраний стоїть по середині орлиці, а перший співсвятитель мовить: Вияви нам докладніше, як визнаєш про особливості трьох осіб незбагненного Божества.</p>
            <p><span class="red">Вибраний:</span> Вірую в єдиного Бога, розділеного на три особи, а саме: Отця, і Сина, і Святого Духа; кажу — розділеного, розуміючи щодо прикмет, але нероздільного щодо природи. І ціла Тройця є та сама, і ціла одність — та сама. Одність щодо природи і одність щодо виду. Тройця щодо прикмет і щодо названня, бо називається Отець, і Син, і Святий Дух. Отець не роджений і безначальний, бо Він від нікого не має буття, тільки від самого Себе.</p>
            <p>Вірую, що Отець є началом Сина і Духа; Сина задля народження, а Святого Духа задля ісходження. Бо Отець родить Сина, посилає Духа Святого, а Син родиться від самого ж Отця, а Дух Святий ісходить від Отця; і те одне начало я проповідую і одну причину визнаю, Отця, Сина і Духа. І ще кажу, що Син є начало понадчасове і необмежене, а не як початок створінь, будучи народженим перед ними і маючи першенство між ними. Не бути цьому так, це безумство аріянського злочестя. Бо мерзенний Арій хулив, що Син і Дух Святий є створінням. А я кажу, що початок Сина є від безпочаткового Отця. Тож ані Отець не відокремлюється від Сина, ані Син від Духа, ані Дух Святий від Отця і Сина, але Отець увесь є в Сині і в Дусі Святому, і ввесь Син в Отці і в Дусі Святому, і ввесь Святий Дух в Отці і Сині, бо з’єднуються роздільні, і розділяються об’єднані.</p>
            <p>Визнаю, що Слово Боже, споконвічне Отцеві, предвічне, незбагненне, безконечне, понизилось аж до нашої природи і прийняло смиренну людську істоту від святої і дівичої крови єдинонескверної і чистої Діви, щоб свого ради милосердя подати усьому світові спасіння і благодать.</p>
            <p>Бо ж відомо, що Він, як Бог, постраждав, але кажу — тілом, адже ж божество ніяк не може страждати або терпіти тілом. Він бо, приймаючи смерть, умирає за нас, Сам будучи безсмертним божеством.</p>
            <p>Після свого воскресіння з мертвих Він вознісся на небо і сів по правиці Отця. Тут не говорю про місце, бо так говорити про правицю Отця небезпечно, але кажу, що правиця Бога означає безначальну й віковічну славу, яку Син мав перед Своїм воплоченням, тож і після воплочення її зберіг. А поклоняючись Його святому тілові, воднораз ушановуємо достойним поклонінням і Його божество, але цим ми нічого не додаємо до Святої Тройці — того нехай не буде! Бо ж Тройця залишається Тройцею і після того, як Єдинородний перебуває у нерозлучному з'єднанні зі Своїм святим Тілом, що й далі пробував з ним навіки. І з ним Він прийде судити живих і мертвих, праведних і грішних. Праведним бо воздасть за їхні добрі вчинки нагороду і царство небесне, тому що вони ради Нього тут потрудились. А грішникам відмірить вічну муку і пекло з невгасимим вогнем. Задля того всім нам треба втікати від спокус, щоб успадкувати вічні і нетлінні блага в Христі Ісусі, Господеві нашому. Амінь.</p>
            <p><span class="red">Перший співсвятитель благословить вибраного:</span> Благодать Святого Духа нехай буде з тобою, нехай просвічує, утверджує і врозумлює тебе в усі дні життя твого.</p>
            <p><span class="red">Потім вибраного приводять до голови орла, а перший <span class="red">Ієрей:</span></span> Приводиться Богом улюблений, вибраний і потверджений ієромонах Максим, хіротонізуватися на єпископа богоспасаємого міста Стефаніяко.</p>
            <p><span class="red">Коли ж вибраний став на голові орла, другий співсвятитель:</span> З’ясуй нам ще обширніше, як визнаєш воплочення особи Сина і Слова Божого.</p>
            <p><span class="red">Вибраний:</span> Вірую в єдиного Бога Отця, вседержителя, творця неба й землі, і всього видимого і невидимого, і то безначального, і не родженого, і не спричиненого, який є природним початком і причиною Сина і Духа. Вірую і в єдинородного Його Сина, невизначеного й безчасово з Нього родженого, єдиносущного з Ним, через якого все сталося. Вірую і в Духа Святого, що від Отця ісходить, Його ж бо славиться, як рівноспоконвічного і рівнопрестольного, єдиносущного і рівнославного, і Творця створінь.</p>
            <p>Вірую, що один від тієї предвічної і живоначальної Тройці, єдинородне Слово, задля нас людей і нашого ради спасіння зійшов з небес і, воплотившись від Духа Святого та Діви Марії став чоловіком, тобто досконалою людиною, залишаючись Богом, бо Своїм сполученням з тілом Він нічого не змінив з божеської Своєї істоти, ані не перемінив на щось інше; але без зміни прийнявши людську природу, в ній муки і смерть перетерпів, будучи за Божою природою вільний від усякого страждання. І воскрес у третій день з мертвих, і вознісся на небо, і засів по правиці Бога й Отця.</p>
            <p>Вірую в усе те, що про Бога сказано божественним переданням і навчанням єдиної, католицької й апостольської Церкви.</p>
            <p>Визнаю і те, що у воплоченому Слові є одна особа. Вірую і проповідую, що є один і той же Христос, що у воплоченому Слові є одна особа. Вірую і проповідую, що є один і той же Христос, що й після воплочення зберігає дві природи, в яких і з якими Він існує. Послідовно почитаю і дві волі, тобто, що кожна природа зберігає властиву собі волю і властиве собі діяння.</p>
            <p>Поклоняюся відносно, а не богослужбово божественним і гідним почитання іконам самого Христа, пречистої Богоматері і всіх Святих, переносячи перед ними виявлену честь на первотворне. А тих, що про це інакше мудрують, як ложнодумних відкидаю.</p>
            <p>Проголошую анатему на Арія та на його однодумців і спільників його безглуздих помилок. Відкидаю Македонія і з ним вірно названих духоборців, також і Несторія й інших творців єресей і їхніх однодумців, і проголошую на них анатему.</p>
            <p>Особливо й істинно ісповідую Владичицю нашу Богородицю Марію, бо вона тілом породила одного з Тройці, Христа Бога нашого. І вона нехай буде мені помічницею, покровом і заступницею в усі дні мого життя. Амінь.</p>
            <p><span class="red">По закінченні другий співсвятитель благословить його і мовить:</span> Благодать пресвятого Духа нехай буде з тобою.</p>
            <p><span class="red">Головний святитель мовить до вибраного:</span> Подай нам підписане твоєю рукою визнання православної віри, яке ти визнав своїми устами.</p>
            <p class="red">Вибраний приносить визнання святої віри та цілує правиці святителів.</p>
            <p><span class="red">Головний святитель встає і мовить:</span> Благодать Святого Духа нашою смиренністю переводить тебе, Богом улюбленого Преподобного ієромонаха Максима в єпископа.</p>
            <p><span class="red">Архиєрей благословляє трикирієм і дикірієм на схід, на захід, на південь і на північ, виголошуючи:</span> Господи, Господи, споглянь з неба й подивись, і навідайся в той виноградник, що його насадила правиця Твоя, Господи; і нехай буде рука Твоя на сині чоловічому, якого Ти для Себе укріпив.</p>
            <p><span class="red">Лик:</span> Многая літа <span class="red">(тричі)</span>.</p>
            <p><span class="red">Служителі творять три поклони і мовлять:</span> Царю небесний, утішителю, Душе істини, що всюди єси і все наповняєш, скарбе дібр і життя подателю, прийди і вселися в нас, і очисти нас від усякої скверни, і спаси, благий, душі наші.</p>
            <p>Слава во вишніх Богу, і на землі мир, в людях благовоління <span class="red">(двічі)</span>.</p>
            <p>Господи, губи мої відкриєш, і уста мої сповістять хвалу Твою.</p>
            <p><span class="red">Після цього до Архиєрея приходить диякон і тримаючи орар трьома пальцями правої руки й, приклонивши голови, мовлять:</span> Прийшов час, щоб служити Господеві, Блаженніший владико, благослови.</p>
            <p><span class="red">Архиєрей, благословляючи його, говорить:</span> Благословенний Бог наш завжди, нині і повсякчас, і на віки вічні.</p>
            <p><span class="red">Архиєрей:</span> Нехай Господь направить стопи ваші.</p>
            <p><span class="red">Диякон:</span> Пом’яни нас, владико святий.</p>
            <p><span class="red">Архиєрей:</span> Нехай пом’яне вас Господь Бог у царстві своєму завжди, нині і повсякчас, і на віки вічні.</p>
            <p><span class="red">Диякон:</span> Амінь.</p>
            <p class="red">Тоді перший ієрей і диякон цілують правицю Архиєрея і, відходячи, поклоняються.</p>
            <p class="red">Далі перший ієрей йде до святилища південними дверми, ввійшовши, відчиняє Святі двері.</p>
            <p><span class="red">Диякон:</span> Благослови, владико.</p>
            <p><span class="red">Ієрей:</span> Благословенне царство Отця, і Сина, і Святого Духа, нині і повсякчас, і на віки віків.</p>
            <p><span class="red">Лик:</span> Амінь.</p>
            <p><span class="red">Диякон:</span> В мирі Господу помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За мир з висот і спасення душ наших Господу помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За мир всього світу, добрий стан святих Божих церков і з’єднання всіх Господу помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За святий храм цей і тих, що з вірою, побожністю і страхом Божим входять до нього, Господу помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За Святішого Вселенського Архиєрея Франциска, Папу Римського, Блаженнішого Патріарха нашого Святослава, Високопреосвященних Архиєпископів і Митрополитів наших, боголюбивих єпископів наших Кир Йосифа і Кир Степана, чесне пресвітерство, у Христі дияконство, за ввесь причет і людей, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За Богом бережений народ наш, за правління і все військо Господу помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За місто це і за кожне місто, і країну і за тих, що вірою живуть в них, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За добре поліття, за врожай плодів земних і часи мирні, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За тих, що плавають, подорожують, за недужих, і страждаючих, полонених і за спасіння їх, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Щоб визволитися нам від усякої скорби, гніву і нужди, Господу помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе і один одного, і все життя наше Христу Богові віддаймо.</p>
            <p><span class="red">Лик:</span> Тобі, Господи.</p>
            <p class="red">Ієрей мовить тихо молитву першого антифону:</p>
            <p>Господи Боже наш, Твоя влада несказанна і слава неосяжна. Твоя милость безмірна і чоловіколюб’я невимовне; Сам, Владико, з добросердечності Твоїй споглянь на нас і на цей святий храм, і вчини з нами і тими, що моляться з нами, багаті милості Твої і щедроти Твої,</p>
            <p><span class="red">Ієрей:</span> бо Тобі належить усяка слава, честь і поклонення, Отцю, і Сину, і Святому Духові, нині і повсякчас, і на віки віків.</p>
            <p><span class="red">Лик:</span> Амінь.</p>
            <p class="red">Лик співає перший повсякденний антифон:</p>
            <p>Благо є сповідуватися Господеві* і співати імені Твоєму, Всевишній.</p>
            <p><span class="red">Приспів:</span> Молитвами Богородиці, Спасе, спаси нас.</p>
            <p>Сповіщати зарання милість Твою* і істину Твою на всяку ніч.</p>
            <p><span class="red">Приспів:</span> Молитвами Богородиці, Спасе, спаси нас.</p>
            <p>Бо правий Господь Бог наш* і немає неправди в Нім.</p>
            <p><span class="red">Приспів:</span> Молитвами Богородиці, Спасе, спаси нас.</p>
            <p>Слава Отцю, і Сину, і Святому Духові, і нині, і повсякчас, і на віки вічні. Амінь.</p>
            <p><span class="red">Приспів:</span> Молитвами Богородиці, Спасе, спаси нас.</p>
            <p><span class="red">Диякон:</span> Ще і ще в мирі Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе і один одного, і все життя наше Христу Богові віддаймо.</p>
            <p><span class="red">Лик:</span> Тобі, Господи.</p>
            <p class="red">Ієрей мовить тихо молитву другого антифону:</p>
            <p>Господи Боже наш, спаси людей Твоїх і благослови спадкоємство Твоє, повноту Церкви Твоєї охорони, освяти, тих, що люблять красу дому Твого. Ти їх прослав божественною силою Твоєю не залишай нас, що надіємось на Тебе.</p>
            <p><span class="red">Ієрей:</span> бо Твоя є влада, і Твоє є царство, і сила, і слава, Отця, і Сина, і Святого Духа, нині і повсякчас, і на віки вічні.</p>
            <p><span class="red">Лик:</span> Амінь.</p>
            <p class="red">Лик співає другий повсякденний антифон:</p>
            <p>Господь воцарився, в красу зодягнувся, зодягнувся Господь у силу і перепоясався.</p>
            <p><span class="red">Приспів:</span> Молитвами святих Твоїх, Спасе, спаси нас.</p>
            <p>Він бо утвердив вселенну, вона не порушиться.</p>
            <p><span class="red">Приспів:</span> Молитвами святих Твоїх, Спасе, спаси нас.</p>
            <p>Свідоцтва твої вельми вірні; домові твоєму, Господи, належить святість на довгі дні.</p>
            <p><span class="red">Приспів:</span> Молитвами святих Твоїх, Спасе, спаси нас.</p>
            <p>Слава Отцю, і Сину, і Святому Духові, і нині, і повсякчас, і на віки віків. Амінь.</p>
            <p>Єдинородний Сину і Слове Божий, безсмертний Ти, і зволив Ти спасення нашого ради воплотитися від святої Богородиці і приснодіви Марії, незмінно ставши чоловіком. І розп’ятий був Ти, Христе Боже, смертю смерть подолав. Ти один у Святій Тройці, рівнославимий з Отцем і Святим Духом, спаси нас.</p>
            <p><span class="red">Диякон:</span> Ще і ще в мирі Господу помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
            <p><span class="red">Лик:</span> Тобі, Господи.</p>
            <p class="red">Молитва третього антифону:</p>
            <p>Господи Боже наш, Ти, що дарував мам ці спільні й суголосні молитви, Ти, що обіцяв вволити прохання двох або трьох, що згодяться в ім’я Твоє, Сам і нині прохання рабів Твоїх на пожиток сповни, подаючи нам і в теперішнім віці пізнання Твоєї істини, і в будучому даруй життя вічне.</p>
            <p><span class="red">Ієрей:</span> бо Ти благий і чоловіколюбець Бог єси, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</p>
            <p><span class="red">Лик:</span> Амінь.</p>
            <p><span class="red">Лик:</span> Прийдіте, возрадуємося Господеві,* воскликніть Богу, Спасителеві нашому.</p>
            <p><span class="red">Приспів:</span> Спаси нас, Сину Божий, у святих дивний Ти, співаємо Тобі: Алилуя.</p>
            <p>Ідім перед лицем Його з ісповіданням* і псалмами воскликнім Йому.</p>
            <p><span class="red">Приспів:</span> Спаси нас, Сину Божий, у святих дивний Ти, співаємо Тобі: Алилуя.</p>
            <p>Бо Бог — великий Господь і цар великий по всій землі.</p>
            <p><span class="red">Приспів:</span> Спаси нас, Сину Божий, у святих дивний Ти, співаємо Тобі: Алилуя.</p>
            <p><span class="red">Диякон:</span> Господеві помолімся.</p>
            <p class="red">Ієрей мовить молитву входу.</p>
            <p>Владико, Господи Боже наш, Ти установив на небі чини і воїнства Ангелів і Архангелів на служіння Твоєї слави, тож вчини із входом нашим, щоб був входом святих Ангелів, які співслужать з нами і разом з нами славословлять Твою доброту, бо Тобі належить усяка слава, честь і поклоніння, Отцю, і Сину, і Святому Духові, нині, і повсякчас, і на віки вічні. Амінь.</p>
            <p><span class="red">Диякон мовить до архиєрея, показуючи правою рукою до сходу і тримаючи трьома пальцями орар:</span> Благослови, владико, святий вхід.</p>
            <p><span class="red">Архиєрей, благословляючи, мовить:</span> Благословенний вхід святих Твоїх завжди, нині, і повсякчас, і на віки вічні.</p>
            <p class="red">Потім диякон подає архиєреєві Святе Євангеліє для цілування.</p>
            <p class="red">Диякон виходить на амвон і, ставши у святих дверях, підносить трохи руки і, показуючи Святу Євангелію, виголошує:</p>
            <p>Премудрість, прості.</p>
            <p><span class="red">Диякон:</span> Прийдіте, поклонімся і припадім до Христа.</p>
            <p><span class="red">Приспів:</span> Спаси нас, Сину Божий, у святих дивний Ти, співаємо Тобі: Алилуя.</p>
            <p><span class="red">Архиєрей, благословляючи на схід, захід, південь і північ, виголошує:</span> Христе, Ти світло істинне, що просвічує і освячує кожну людину, яка приходить на світ.</p>
            <p><span class="red">Лик:</span> Многая літа.</p>
            <p><span class="red">Архиєрей:</span> Нехай знаменується на нас світло обличчя Твого, щоб ми, ходячи в ньому, побачили світло недоступної Твоєї слави.</p>
            <p><span class="red">Лик:</span> Многая літа.</p>
            <p><span class="red">Архиєрей:</span> Спрямуй стопи наші на діло заповідей Твоїх.</p>
            <p><span class="red">Лик:</span> Многая літа.</p>
            <p><span class="red">Архиєрей:</span> Молитвами пречистої Твоєї Матері, Христе Боже наш, спаси нас.</p>
            <p><span class="red">Лик:</span> Многая літа.</p>
            <p><span class="red">Архиєрей зі співслужащими співає: Спаси нас, Сину Божий, у святих дивний Ти, співаємо Тобі:</span> Алилуя <span class="red">(тричі)</span>.</p>
            <p><span class="red">Лик:</span> Εις πολλά έτη, Δέσποτα.на розспів.</p>
            <p><span class="red">Лик Тропар, глас 4:</span> Днесь узи бездітности розрішаються,* Йоакима бо й Анну, вислухавши,* Бог проти надії явно обіцює,* що вони родитимуть Богодівицю, з якої сам родився неописанний,* що, ставши чоловіком, ангелові повелів співати їй:* Радуйся, благодатна, Господь з Тобою.</p>
            <p>Слава Отцю, і Сину, і Святому Духові, і нині, і повсякчас, і на віки віків. Амінь.</p>
            <p><span class="red">Кондак, глас 4:</span> Празнує днесь вселенна зачаття Анни,* що сталося від Бога,* бо вона породила понад усяке слово* ту, що родила Слово.</p>
            <p><span class="red">Архиєрей мовить молитву трисвятої пісні:</span> Боже святий, що в Святих перебуваєш, Тебе трисвятим голосом Серафими оспівують, і Херувими славословлять, і всі Небесні Сили Тобі поклоняються. Ти з небуття в буття привів усе, створив людини на Твій образ і подобу, і всякими дарами її прикрасив. Ти даєш тому, хто просить, премудрість і розум, і не погорджуєш грішником, а встановлюєш покаяння на спасіння. Ти сподобив нас, смиренних і недостойних слуг Твоїх, і в оцю хвилину стати перед славою святого Твого жертовника і належне Тобі поклоніння і славослов’я приносити. Сам, Владико, прийми і з уст нас грішних Трисвяту пісню і посіти нас милостю Своєю. Прости нам усяке прогрішення, добровільне і недобровільне, освяти наші душі й тіла і дай нам побожно служити Тобі всі дні життя нашого, молитвами святої Богородиці і всіх Святих, що від віку Тобі угодні були,</p>
            <p class="red">Коли ж хор відспіває останній тропар, диякон, схиливши голову і тримаючи трьома пальцями руки орар, мовить до Архиєрея: Благослови, владико, час Трисвятого. Архиєрей, знаменуючи дикирієм, а відтак трикирієм Святу Євангелію, каже:</p>
            <p>Отця, і Сина, і Святого Духа, в трьох окремих особах разом благословенне єдине Божество і єдине буття.</p>
            <p class="red">Потім архиєрей виголошує:</p>
            <p>Бо Ти святий єси, Боже наш, і Тобі славу возсилаємо, Отцю, і Сину, і Святому Духові, нині і повсякчас. <span class="red">А диякон приходить ближче святих дверей і голосно говорить до тих, хто стоїть у храмі:</span> І на віки вічні.</p>
            <p><span class="red">Лик:</span> Амінь.</p>
            <p><span class="red">Лик:</span> Святий Боже, Святий Кріпкий, Святий Безсмертний, помилуй нас <span class="red">(двічі)</span>.</p>
            <p class="red">а потім архиєрей, один раз:</p>
            <p>Ἅγιος ὁ Θεός, Ἅγιος ἰσχυρός, Ἅγιος ἀθάνατος, ἐλέησον ἡμᾶς.</p>
            <p><span class="red">Тоді диякон виголошує:</span> Воздайте славу Христу, Богові нашому.</p>
            <p><span class="red">Лик:</span> Слава Отцю, і Сину, і Святому Духові і нині, і повсякчас, і на віки вічні. Амінь.</p>
            <p>Святий Безсмертний, помилуй нас.</p>
            <p class="red">і знову:</p>
            <p>Святий Боже, Святий Кріпкий, Святий Безсмертний, помилуй нас.</p>
            <p class="red">Після Трисвятого, два священнослужителі приводять вибраного до Святих дверей, а архиєреї приймають його й обводять його навкруги святого престола, щоб поцілував чотири кути.</p>
            <p><span class="red">Диякон:</span> Святії Мученики,* ви славно страждали і вінчалися,* тож моліться до Господа,* щоб помилував душі наші.</p>
            <p><span class="red">Лик:</span> Святії Мученики,* ви славно страждали і вінчалися,* тож моліться до Господа,* щоб помилував душі наші.</p>
            <p><span class="red">Диякон:</span> Слава Тобі, Христе Боже,* апостолів похвало і мучеників радосте;* їх проповідь* — Тройця єдиносущна.</p>
            <p><span class="red">Лик:</span> Слава Тобі, Христе Боже,* апостолів похвало і мучеників радосте;* їх проповідь* — Тройця єдиносущна.</p>
            <p><span class="red">Диякон:</span> Ісає, ликуй,* Діва мала в утробі і родила Сина Еммануїла,* Бога і чоловіка,* Восток — ім’я Йому;* Його величаючи,* Діву ублажаємо.</p>
            <p><span class="red">Лик:</span> Ісає, ликуй,* Діва мала в утробі і родила Сина Еммануїла,* Бога і чоловіка,* Восток — ім’я Йому;* Його величаючи,* Діву ублажаємо.</p>
            <p class="red">Новообраний негайно стає на коліна між архиєреями, а вони беруть св. Євангелію, відкривають її і, звернувши письмом до його голови, тримають її з обох боків.</p>
            <p><span class="red">Головний святитель:</span> Вибором Священного Синоду Єпископів Української Греко-Католицької Церкви та благословенням Вселенського Архиєрея Франциска, Папи Римського</p>
            <p>Божественна благодать, що завжди недужих оздоровлює і те, що їм недостає, доповнює, поставляє боголюбивого ієромонаха Максима, вибраного на єпископа богоспасаємого міста Стефаніяко.</p>
            <p>Тож помолімся за нього, щоб зійшла на нього благодать всесвятого Духа, і промовмо всі:</p>
            <p><span class="red">І виголошують архиєреї та ієреї:</span> Господи, помилуй <span class="red">(тричі)</span>.</p>
            <p><span class="red">Лик:</span> Господи, помилуй <span class="red">(тричі)</span>.</p>
            <p class="red">Архиєреї ж тримають св. Євангелію, а головний святитель знаменує хіротонізованого тричі по голові, благословляючи його:</p>
            <p>В ім’я Отця, і Сина, і Святого Духа. Амінь.</p>
            <p><span class="red">Тоді співсвятителі кладуть свої праві руки на голову хіротонізованого, а головний святитель так молиться:</span> Владико Господи Боже наш, через Твого всехвального апостола Павла Ти узаконив для нас устав ступенів і чинів, як треба служити і відправляти чесні і пречисті Твої Таїнства на святому Твоєму жертовнику: по-перше — апостоли, по-друге — пророки, а по-третє — учителі. Сам Владико всіх, укріпи приходом, і силою та благодаттю Святого Твого Духа і цього вибраного, що сподобився прийняти євангельське ярмо й архиєрейське достоїнство через рукоположення нас співпричетних тут єпископів і співслужителів, так як Ти укріпив єси святих апостолів і пророків, як помазав єси царів і як освятив єси архієреїв. Покажи його архиєрейство безгрішним і, прикрасивши його всякою чеснотою, представ його святим, щоб він був достойним приносити від Тебе все те, що на спасіння народу, і щоб Ти вислухав його.</p>
            <p>Бо святе ім’я Твоє, і прославлене царство Твоє, Отця, і Сина, і Святого Духа, нині і повсякчас, і на віки вічні. Амінь.</p>
            <p><span class="red">Після молитви другий співсвятитель мовить:</span> В мирі Господеві помолімся.</p>
            <p><span class="red">Лик:</span> Господи, помилуй.</p>
            <p>За мир з висот і спасіння душ наших, Господеві помолімся.</p>
            <p><span class="red">Лик:</span> Господи помилуй.</p>
            <p>За мир всього світу, добрий стан святих Божих Церков і з’єднання всіх, Господу помолімся.</p>
            <p><span class="red">Лик:</span> Господи помилуй.</p>
            <p>За Блаженнішого Патріарха нашого Святослава, за священство, охорону, добре пожиття, мир, здоров’я, спасіння і вчинки рук його, Господеві помолімся.</p>
            <p><span class="red">Лик:</span> Господи помилуй.</p>
            <p>За слугу Божого Максима, нині рукоположеного Єпископа, і за спасіння його, Господеві помолімся.</p>
            <p><span class="red">Лик:</span> Господи помилуй.</p>
            <p>Щоб чоловіколюбець Бог дарував йому бездоганне і чисте архиєрейство, Господу помолімся.</p>
            <p><span class="red">Лик:</span> Господи помилуй.</p>
            <p>Щоб визволитися нам від усякої скорби, гніву й нужди, Господу помолімся.</p>
            <p><span class="red">Лик:</span> Господи помилуй.</p>
            <p>Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи помилуй.</p>
            <p>Пресвяту, пречисту, преблагословенну, славну Владичицю нашу Богородицю і Приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
            <p><span class="red">Лик:</span> Тобі Господи.</p>
            <p><span class="red">Головний святитель кладе свою руку на голову, хіротонізованого і молиться:</span> Господи Боже наш, тому що це неможливо людській істоті взяти на себе божественну природу, Ти в Своїм задумі поставив нам, пристрастям підлеглим учителям, які мають у своїй владі Твій престол, щоб приносити тобі жертву і приношення за всіх людей Твоїх. Ти, Господи, зроби і цього, об'явленого нам завідателя архієрейської благодаті, щоб він наслідував Тебе, істинного пастиря, Який поклав душу Свою за вівці Свої, був провідником сліпих, світлом тих, що в темноті, карателем немудрих, учителем молоді, світильником у світі, щоб він, удосконаливши повірені йому в цьому житті душі, став бездоганно перед престолом Твоїм і прийняв велику нагороду, яку Ти приготував тим, які потерпіли за проповідування Євангелія Твого.</p>
            <p>Бо Тобі належить милувати і спасати нас, Боже наш, і Тобі славу возсилаємо, Отцю, і Сину, і Святому Духові, нині і повсякчас, і на віки вічні. Амінь.</p>
            <p><span class="red">Після закінченні молитви архиєреї відкладають св. Євангелію, а головний святитель накладає хіротонізованому набедренник, саккос, омофор, панагію, митру, виголошуючи</span> Аксіос.</p>
            <p class="red">Також і лик співає те саме тричі.</p>
            <p class="red">Після цього головний святитель дає рукоположуваному жезл, кажучи:</p>
            <p>Прийми жезл, щоб пасти довірену тобі Христову паству. Тим, що слухають, нехай він буде підпорою і скріпленням, а непослушним і непокірним на поправу, направленням до лагідности й послуху, щоб жили під обов’язком послуху.</p>
            <p><span class="red">Головний святитель:</span> Аксіос.</p>
            <p class="red">У тому часі головний святитель виголошує многолітствіє для рукоположуваного.</p>
            <p>Боголюбивому єпископу нашому Кир Максиму сотвори, Господи, в здравії, спасенії і посіщенії Духа Святого многії і благії літа.</p>
            <p><span class="red">Лик співає:</span> Многая літа, поки хіротонізований архиєрей не привітається зі всіма архиєреями:</p>
            <p><span class="red">Тоді архиєреї цілують рукоположуваного в рамена, мовлячи:</span> Мир тобі, наш брате і співслужителю, та відходять на горне місце.</p>
            <p><span class="red">Рукоположений єпископ стоїть з лівого боку головного святителя, виголошує:</span> Мир всім <span class="red">перед Апостолом, а після прочитання Євангелія він благословить трисвічником і двосвічником. Хіротонізований також виголошує на сугубій єктенії:</span> Бо милостивий і чоловіколюбець Бог єси:</p>
            <p class="red">Під час великого входу він приймає св. чашу й мовить те, як перший. Коли закінчиться великий вхід, приймає трисвічник і двосвічник, і благословить народ, як звичайно. Він також причащає священників і дияконів із св. чаші.</p>
            <p><span class="red">Відтак диякон мовить до Архиєрея:</span> Повели, владико.</p>
            <p><span class="red">І відходять до горного місця. Відходячи, архиєрей мовить:</span> Благословенний, хто йде в ім’я Господнє.</p>
            <p><span class="red">Диякон:</span> Благослови, владико, горне сідалище.</p>
            <p><span class="red">Архиєрей:</span> Благословенний єси на престолі слави царства Твого, що сидиш на херувимах, завжди, нині і повсякчас, і на віки вічні.</p>
            <p class="red">І виходить аpxиєpeй на горне місце, а сослужителі з ним.</p>
            <p><span class="red">Коли вже відспівали Трисвяте, диякон, вийшовши до святих дверей, виголошує:</span> Будьмо уважні.</p>
            <p><span class="red">Рукоположуваний:</span> Мир всім.</p>
            <p><span class="red">Диякон:</span> Премудрість, будьмо уважні.</p>
            <p><span class="red">Прокімен (г.4):</span> Дивний Бог у святих своїх, Бог Ізраїлів (Пс. 67,36).</p>
            <p><span class="red">Стих:</span> В церквах благословіть Бога, Господа, ви – з джерел ізраїлевих <span class="red">(Пс. 67,27)</span>.</p>
            <p><span class="red">Диякон:</span> Премудрість.</p>
            <p><span class="red">Диякон:</span> До Тимотея першого послання святого апостола Павла читання.</p>
            <p><span class="red">Диякон:</span> Будьмо уважні.</p>
            <p><span class="red">Диякон:</span> Сину Тимотею, не клади скоро рук ні на кого і не ставай причетним до гріхів інших. Бережи себе чистим. Перестань пити воду, вживай вина трохи задля шлунку і твоїх частих недуг. Гріхи деяких людей явні ще перед всяким судом, але в інших виявляються лише опісля. Так само й добрі діла бувають явні, а інші виявляються згодом. Ті, що під ярмом рабства, нехай уважають своїх панів достойними всякої поваги, щоб не зневажалось ім'я Боже й наука. Ті ж, що мають панів вірних, хай ними не нехтують, тому що вони брати, а, навпаки, нехай ще більш їм служать, тому що ті, які зазнають від них послуг, вірні та любі. Цього навчай і нагадуй. А коли хто навчає інакше й не притримується здорових слів, слів Господа нашого Ісуса Христа та побожної науки, той засліплений гордістю, нічого не розуміє, і хворує на пусті питання та словесні змагання. З цього виникають заздрість, сварка, зневаги, лукаві підозріння, постійні спори людей з зіпсованим розумом та позбавлених правди, які гадають, що побожність – засіб прибутку. Побожність – справді великий прибуток для тих, що вдовольняються тим, що мають. Ми бо не принесли на світ нічого, та й винести нічого не можемо, але маючи поживу та одежу, цим будемо задовольнятись. А ті, що хочуть багатіти, впадають у спокусу та в тенета, і в безліч бажань безглуздих та шкідливих, що штовхають людей у прірву та погибель. Бо корінь усього лиха – грошолюбство, до якого деякі вдавшись, відпали від віри і прошили себе численними болями. Ти ж, чоловіче Божий, утікай від цього. Шукай праведности, побожности, віри, любови, терпеливости, лагідности.</p>
            <p>Браття, Авраам мав двох синів: одного від рабині, другого ж від вільної. Та той, що від рабині, народився за тілом, той же що від вільної – за обітницею. Це має інше значення: ті дві жінки – два завіти; один з гори Синаю, що рабів родить, це – Агар. Гора ж Синай в Арабії і відповідає теперішньому Єрусалимові, що в рабстві зо своїми дітьми. Але вишній Єрусалим – вільний, він мати всім нам. Написано бо: “Веселися, неплідна, що не родиш! Возкликни, рада та весела, ти, що мук породіллі не знала, бо у покинутої дітей більш, ніж у тієї, що має чоловіка”. Ви ж, брати, як Ісаак, діти обітниці. Та як тоді той що родився за тілом, гонив того, що родився за духом, так і тепер. Та що каже Писання? Прожени рабиню та її сина, бо син рабині не унаслідить з сином вільної.Отак, брати, ми сини не рабині, але вільної.  <span class="red">(1 Тим. 287 зач.; 5, 22 - 6, 11; Гал. 210 зач.; 4, 22-31.)</span>.</p>
            <p><span class="red">Алилуя, (г. 1):</span> Спасення праведним від Господа і оборонець він їм у часі скорби <span class="red">(Пс. 36,39)</span>.</p>
            <p><span class="red">Стих:</span> I поможе їм Господь, і ізбавить їх, і забере їх від грішників, і спасе їх, бо уповали на нього <span class="red">(Пс. 36,40)</span>.</p>
            <p class="red">Коли співають Алилуя, диякон бере кадильницю і ладан, приходить до архиєрея і, прийнявши від нього благословення, кадить святу трапезу навкруги, усе святилище, архиєрея, ієреїв та людей.</p>
            <p class="red">Молитва перед Євангелієм.</p>
            <p>Засвіти в серцях наших, чоловіколюбче Владико, нетлінне світло Твого богопізнання і відкрий духовні очі наші, щоб ми зрозуміли Твої євангельські проповідування. Вклади в нас і страх блаженних Твоїх заповідей, щоб ми, перемігши всі тілесні похоті, провадили духовне життя, думаючи і діючи все, що угодне Тобі. Бо Ти є просвічення душ і тіл наших, Христе Боже, і Тобі славу віддаємо з безначальним Твоїм Отцем, і пресвятим і благим, і животворним Твоїм Духом, нині і повсякчас, і на віки вічні. Амінь.</p>
            <p><span class="red">По молитві архиєрей благословить рукою ієреїв і мовить:</span> Господи, Боже наш, благослови цих священних ієреїв, і сподоби їх у побожності і правді служити Тобі нині і повсякчас, і на віки вічні. Амінь.</p>
            <p><span class="red">Диякон, поклавши кадило на звичайне місце, приходить до святої трапези і, прийнявши від першого ієрея святу євангелію, йде до архиєрея, щоб той поцілував закриту святу євангелію, обходить святу трапезу, виходить святими дверима, стає перед іконостасом повернутий обличчям до архиєрея та виголошує:</span> Благослови, владико, благовістителя святого апостола і євангелиста Луки.</p>
            <p><span class="red">Архиєрей, знаменуючи його, виголошує:</span> Бог, молитвами святого, славного, всехвального апостола і євангелиста Луки, нехай дасть тобі слово благовістити силою великою для сповнення Євангелія возлюбленого Сина Свого, Господа нашого Ісуса Христа.</p>
            <p><span class="red">Диякон:</span> Амінь.</p>
            <p class="red">Диякон повертається до аналою, кладе Євангелію та читає.</p>
            <p><span class="red">Диякон:</span> Премудрість, прості, вислухаймо святого Євангелія.</p>
            <p><span class="red">Архиєрей:</span> Мир всім.</p>
            <p><span class="red">Лик:</span> І духові твоєму.</p>
            <p><span class="red">Диякон:</span> Від Луки святого Євангелія читання.</p>
            <p><span class="red">Лик:</span> Слава Тобі, Господи, слава Тобі.</p>
            <p><span class="red">Диякон:</span> Будьмо уважні.</p>
            <p>В той час приносили до Ісуса малих дітей, щоб до них доторкнувся. Побачивши те, учні їм докоряли. Ісус покликав їх, кажучи: “Дозвольте дітям, нехай йдуть до мене; не бороніть їм: таких бо царство Боже. Істинно кажу вам: хто царства Божого не прийме, як дитина, той не ввійде до нього”. Ті, що слухали, сказали: “Хто ж тоді може спастися?” Він відповів: “Неможливе в людей – можливе в Бога”. Тоді Петро промовив: “Ось ми покинули все, що мали, і пішли за тобою”. Ісус сказав їм: “Істинно кажу вам: нема такого, що кинув би дім чи жінку, чи братів, чи дітей задля царства Божого і не отримав би багато більше за цього віку, а в наступнім віці життя вічне.</p>
            <p>Сказав Господь: “Ніхто не засвічує світила, щоб його вкрити посудиною або поставити під ліжко, а, навпаки, його ставлять на свічнику, щоб ті, що входять, бачили світло. Нічого бо нема схованого, що не стало б явним, нічого тайного, що не стало б знаним і не вийшло на яв. Вважайте, отже, як слухаєте: бо хто має, тому дасться: а хто не має, візьмуть і те, що йому здається, ніби має”. Мати його і брати прийшли до нього, та через народ не могли до нього доступитись. Йому сказали: “Мати твоя і брати стоять надворі, хочуть побачитись з тобою”. Він у відповідь сказав їм: “Мати моя і брати мої – це ті, що слухають слово Боже й виконують його”. <span class="red">(Лк. 90 зач. 18, 15-17; 26-30; Лк. 36 зач. 8, 16-21)</span>.</p>
            <p><span class="red">Лик:</span> Слава Тобі, Господи, слава Тобі.</p>
            <p class="red">Тоді рукоположуваний сходить з горного місця, виходить перед святі двері, приймає трикирій і дикирій, і благословить народ.</p>
            <p><span class="red">Лик:</span> Εις πολλά έτη, Δέσποτα.</p>
            <p><span class="red">Диякон, ставши на звичайному місці, починає:</span> Промовмо всі з усієї душі й з усієї мислі нашої, промовмо.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Господи вседержителю, Боже отців наших, молимось Тобі, вислухай і помилуй.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Помилуй нас, Боже, по великій милості Твоїй, молимось Тобі, вислухай і помилуй.</p>
            <p><span class="red">Лик:</span> Господи, помилуй. <span class="red">(тричі)</span>.</p>
            <p class="red">Молитва усильного благання</p>
            <p>Господи Боже наш, усильне це моління прийми від слуг Твоїх, і помилуй нас по великій милості Твоїй, і щедроти Твої зішли на нас і на всіх людей Твоїх, що очікують від Тебе багатої милости.</p>
            <p><span class="red">Диякон:</span> Ще молимось за Святішого Вселенського Архиєрея Франциска, Папу Римського, Блаженнішого Патріарха нашого Святослава, Високопреосвященних Архиєпископів і Митрополитів наших, боголюбивих єпископів наших Кир Йосифа та Кир Степана, за тих, що служать і послужили у святому храмі цьому, і за отців наших духовних, і всіх у Христі братів наших.</p>
            <p><span class="red">Лик:</span> Господи, помилуй <span class="red">(тричі)</span>.</p>
            <p><span class="red">Диякон:</span> Ще молимось за богобережений народ наш, за правління і за все військо.</p>
            <p><span class="red">Лик:</span> Господи, помилуй <span class="red">(тричі)</span>.</p>
            <p><span class="red">Диякон:</span> Ще молимось за тут присутніх людей, що очікують від Тебе великої і багатої милости, за тих, що творять нам милостиню і за всіх православних християн.</p>
            <p><span class="red">Лик:</span> Господи, помилуй. <span class="red">(тричі)</span>.</p>
            <p>Рукоположуваний: Бо милостивий і чоловіколюбець Бог єси, і Тобі славу возсилаємо, Отцю, і Сину, і Святому Духові, нині і повсякчас, і на віки віків.</p>
            <p><span class="red">Лик:</span> Амінь.</p>
            <p><span class="red">Диякон:</span> Вірні, за оглашенних помолімся, щоб Господь помилував їх.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Щоб просвітив їх словом істини.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Відкрив їм Євангеліє правди.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Приєднав їх до святої Своєї соборної і апостольської Церкви.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Спаси, помилуй, заступи й охорони їх, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Архиєрей проказує молитву за оглашенних:</span> Господи Боже наш, що на висотах живеш і на смиренних споглядаєш, що спасіння родові людському послав, єдинородного Сина Твого і Бога, Господа нашого Ісуса Христа, споглянь на слуг Твоїх оглашенних, що схилили свої шиї перед Тобою, і сподоби їх у сприятливий час купелі відродження, відпущення гріхів і одежі нетління; приєднай їх до святої Твоєї соборної і апостольської Церкви, і прилічи їх до вибраного Твого стада.</p>
            <p><span class="red">Архиєрей:</span> Щоб і вони з нами славили пречесне і величне ім’я Твоє, Отця, і Сина, і Святого Духа, нині і повсякчас, і на віки вічні.</p>
            <p><span class="red">Лик:</span> Амінь.</p>
            <p class="red">У той час архиєрей розгортає ілитон.</p>
            <p><span class="red">Диякон:</span> Тільки вірні, ще і ще в мирі Господеві помолімся.</p>
            <p><span class="red">Лик:</span> Господи, помилуй.</p>
            <p class="red">Перша молитва вірних:</p>
            <p>Дякуємо Тобі, Господи Боже сил, що сподобив нас і нині стати перед святим Твоїм жертовником і припасти до щедрот Твоїх за наші гріхи і за людські невідання. Прийми, Боже, моління наше, вчини нас достойними бути, щоб приносити Тобі моління і мольби і жертви безкровні за всіх людей Твоїх; і нас, яких Ти поставив на цю службу Твою, учини здатними, силою Духа Святого Твого, неосудно і непорочне, в чистому свідченні сумління нашого призивати Тебе в кожному часі і на всякому місці, щоб, вислухавши нас, Ти був милостивий нам у щедрості Своєї ласки.</p>
            <p><span class="red">Диякон:</span> Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Премудрість.</p>
            <p><span class="red">Архиєрей:</span> Бо Тобі належить усяка слава, честь і поклоніння, Отцю, і Сину, і Святому Духові, нині і повсякчас, і на віки вічні.</p>
            <p><span class="red">Лик:</span> Амінь.</p>
            <p><span class="red">Диякон:</span> Ще і ще в мирі Господеві помолімся.</p>
            <p><span class="red">Лик:</span> Господи, помилуй.</p>
            <p>Друга молитва вірних:</p>
            <p>Знову і багато разів припадаємо до Тебе і Тобі молимось, благий і чоловіколюбче, щоб Ти, зглянувшись на моління наше, очистив наші душі і тіла від усякої скверни тіла і духа, і дав нам неповинне і неосудно стояти перед святим Твоїм жертовником. Даруй же, Боже, і тим, що моляться з ними, успіх в житті й вірі, і в духовному розумінні; дай їм, що завжди зо страхом і любов'ю Тобі служать, неповинно і неосудно причаститися святих Твоїх Таїн і небесного Твого царства сподобитися.</p>
            <p><span class="red">Диякон:</span> Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Премудрість.</p>
            <p>Диякон входить північними дверми.</p>
            <p><span class="red">Архиєрей:</span> Щоб під владою Твоєю завжди бережені, ми Тобі славу возсилали, Отцю, і Сину, і Святому Духові, нині і повсякчас, і на віки вічні.</p>
            <p><span class="red">Лик:</span> Амінь. Ми, херувимів тайно являючи і животворній Тройці трисвяту пісню співаючи, всяку нині житейську відкладім печаль.</p>
            <p class="red">Під час співання херувимської пісні диякон бере кадильницю, приходить до Архиєрея, приймає від нього благословення, і кадить святу трапезу навкруги, все святилище та іконостас, Архиєрея та народ.</p>
            <p>Ніхто не достойний із зв’язаних тілесними похотями і пристрастями приходити, або приближатися, або служити Тобі, Царю слави, бо служити Тобі велике і страшне і самим небесним силам. Та одначе, ради несказанного і безмірного Твого чоловіколюб’я, безперемінно і незмінно Ти став чоловіком і був нашим Архиєреєм, і богослужбової цієї і безкровної жертви священнодійство передав Ти нам, як Владика всіх. Ти бо єдиний, Господи Боже наш, володієш: небесними і земними, Тебе на престолі херувимському носять, Ти серафимів Господь і цар Ізраїлів, Ти єдиний святий і в святих спочиваєш.</p>
            <p>Тебе, отже, молю єдиного благого і благоуважного: Споглянь на мене грішного і непотрібного слугу Твого й очисти мою душу і серце від сумління лукавого, і вчини мене здатним силою Святого Твого Духа, одягненого благодаттю священства, стати перед цією Твоєю святою трапезою і священнодіяти святе і пречисте Твоє тіло і чесну кров. Бо до Тебе приходжу і, схиливши мою шию, молюся Тобі, щоб Ти не відвернув лиця Твого від мене, ані не виключив мене з-поміж слуг Твоїх, але сподоби мене, щоб я, грішний і недостойний слуга Твій, приніс Тобі ці дари. Ти бо єси той, Хто приносить і Кого приносять, і Хто приймає і Кого роздають, Христе Боже наш, і Тобі славу віддаємо з безначальним Твоїм Отцем, і пресвятим і благим і животворним Твоїм Духом, нині і повсякчас, і на віки вічні. Амінь.</p>
            <p class="red">Архиєрею виносять перед святими дверима умивальницю і рушник. Вмиваючи руки, архиєрей проказує молитву над водою:</p>
            <p>Господи Боже наш, Ти, що освятив йорданські води спасительним Своїм явленням, Сам і нині зішли благодать Святого Твого Духа, і благослови цю воду для освячення всіх людей Твоїх, бо Ти благословенний єси на віки вічні. Амінь.</p>
            <p>Ми, херувимів тайно являючи і животворній Тройці трисвяту пісню співаючи, всяку нині житейську відкладім печаль.</p>
            <p><span class="red">Тоді відходять до проскомидійника, архиєрей поклоняється тричі й мовить:</span> Боже, милостивий будь мені грішному.</p>
            <p><span class="red">Тоді диякон говорить до Архиєрея:</span> Візьми, владико. Архиєрей бере воздух і кладе на ліве рам’я диякона, мовлячи: Піднесіть руки ваші до святині і благословіть Господа.</p>
            <p><span class="red">Диякон, виходячи з північних дверей, виголошує:</span> Всіх вас, православних християн, нехай пом’яне Господь Бог у царстві Своїм завжди, нині і повсякчас, і на віки вічні.</p>
            <p><span class="red">Перший Ієрей, що несе чашу, виголошує:</span> Боголюбивого єпископа нашого Кир Максима нехай пом’яне Господь Бог у царстві Своїм завжди, нині і повсякчас, і на віки вічні.</p>
            <p><span class="red">Рукоположуваний кадить, а відтак приймає чашу, і виголошує:</span> Святішого Вселенського Архиєрея Франциска, Папу Римського, Блаженнішого Патріарха нашого Святослава, Високопреосвященних Архиєпископів і Митрополитів наших, Боголюбивих Єпископів наших Кир Йосифа та Кир Степана та всіх боголюбивих Єпископів наших, увесь священичий, дияконський і монаший чин, богобережений народ наш, правління і все військо, благородних і повсякчас згадуваних фундаторів і доброчинців святого храму цього і всіх вас, православних християн, нехай пом’яне Господь Бог у царстві Своїм завжди, нині і повсякчас, і на віки вічні.</p>
            <p><span class="red">Лик:</span> Амінь. Щоб і Царя всіх ми прийняли, що Його в славі невидимо супроводять ангельські чини. Алилуя, Алилуя, Алилуя.</p>
            <p><span class="red">Ввійшовши через святі двері, архиєрей ставить святу чашу. Тоді здіймає зі святого дискоса і святої чаші покрівці і кладе їх на боці престолу; а взявши з рам’я диякона воздух і, покадивши його, покриває ним святі дари, мовлячи:</span> Благообразний Йосиф, знявши з хреста пречисте Тіло Твоє, плащаницею чистою обвив і, пахощами покривши, у гріб новий попожив.</p>
            <p><span class="red">Бере кадильницю з руки диякона, кадить чесні дари тричі і мовить:</span> Ущаслив, Господи, благоволінням Твоїм Сіон, і нехай відбудуються стіни єрусалимські. Тоді уподобаєш Собі жертву правди, приношення і всепалення, тоді покладуть на вівтар Твій тельців.</p>
            <p><span class="red">Віддавши кадильницю, архиєрей схиляє голову і мовить:</span> Помоліться за мене, браття і співслужителі.</p>
            <p><span class="red">А всі відповідають, кажучи:</span> Дух Святий найде на тебе, і сила Вишнього осінить тебе.</p>
            <p><span class="red">Архиєрей:</span> Той же Дух нехай співдіє з нами всі дні життя нашого.</p>
            <p><span class="red">Диякон і всі інші кажуть:</span> Помолися за нас, владико святий.</p>
            <p><span class="red">Архиєрей:</span> Нехай Господь укріпить стопи ваші.</p>
            <p><span class="red">Знову мовлять:</span> Пом’яни нас, владико святий.</p>
            <p><span class="red">Архиєрей:</span> Нехай пом’яне вас Господь Бог у царстві Своїм завжди, нині і повсякчас, і на віки вічні.</p>
            <p><span class="red">Диякон:</span> Амінь.</p>
            <p class="red">Тоді рукоположуваний виходить перед святі двері, приймає трикирій і дикирій, і благословить народ.</p>
            <p><span class="red">Лик:</span> Εις πολλά έτη, Δέσποτα.</p>
            <p><span class="red">Поклонившись горному місці, диякон виходить північними дверми, стає на звичайному місці й виголошує:</span> Сповнім молитву нашу Господеві.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За принесені чесні дари, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За святий храм цей і тих, що з вірою, побожністю і страхом Божим входять до нього, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Щоб визволитися нам від усякої скорби, гніву й нужди, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Молитва приношення:</span> Господи Боже вседержителю, єдиний святий, Ти приймаєш жертву хваління від тих, що призивають Тебе всім серцем, прийми моління і нас грішних, і принеси до святого Твого жертовника, і вчини нас здатними приносити Тобі дари і жертви духовні за наші гріхи і людські невідання, і сподоби нас знайти благодать перед Тобою, щоб була Тобі приємна жертва наша та щоб вселився Дух благодаті Твоєї благий у нас, і на цих дарах, що перед нами, і на всіх людях Твоїх.</p>
            <p><span class="red">Диякон:</span> Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Дня всього досконалого, святого, мирного і безгрішного у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Ангела миру, вірного наставника, охоронця душ і тіл наших у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Прощення і відпущення гріхів і прогрішень наших у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Доброго і пожиточного для душ наших і миру для світу у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Осталий час життя нашого в мирі й покаянні скінчити у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Християнської кончини життя нашого, безболісної, бездоганної, мирної, і доброго одвіту на страшному суді Христовому просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Пресвяту, пречисту, преблагословенну, славну Владичицю нашу Богородицю і приснодіву Марію, з усіма святими пом’янувши, самі себе, і один одного, і все життя наше Христу Богові віддаймо.</p>
            <p><span class="red">Лик:</span> Тобі, Господи.</p>
            <p><span class="red">Архиєрей:</span> Щедротами єдинородного Сина Твого, що з Ним благословенний єси, з пресвятим і благим і животворним Твоїм Духом, нині і повсякчас, і на віки вічні.</p>
            <p><span class="red">Хор:</span> Амінь.</p>
            <p><span class="red">Архиєрей:</span> Мир всім.</p>
            <p><span class="red">Лик:</span> І духові твоєму.</p>
            <p><span class="red">Диякон:</span> Возлюбім один одного, щоб однодумно визнавати.</p>
            <p><span class="red">Лик:</span> Отця, і Сина, і Святого Духа, Тройцю єдиносущну і нероздільну.</p>
            <p><span class="red">Архиєрей поклоняється, мовлячи тихо:</span> Возлюблю Тебе, Господи, кріпосте моя; Господь твердиня моя і захист мій. <span class="red">(тричі)</span>.</p>
            <p class="red">Потім архиєрей знімає митру і цілує святі дари так, як вони є накриті, спершу поверх святого дискоса, потім поверх святої чаші та край престолу перед собою. Архиєрей накладає митру. А всі співслужителі, відповідно до чину, підходять і цілують святі дари, також і два рамена Архиєрея.</p>
            <p><span class="red">Архиєрей:</span> Христос посеред нас.</p>
            <p><span class="red">Той, хто цілує, відповідає:</span> І є, і буде.</p>
            <p class="red">Сослужителі відтак стають відповідно до чину, цілуючи один одного. Подібно ж і диякон поклоняється на місце, на якому стоїть, і цілує свій орар, де знак хреста, а опісля виголошує:</p>
            <p>Двері, двері, в премудрості будьмо уважні.</p>
            <p class="red">Архиєрей знімає мітру. Тоді співслужителі підносять воздух над головою аpxиєpeя і повівають воздухом.</p>
            <h3 class="red">Символ віри.</h3>
            <p>Вірую в єдиного Бога Отця, вседержителя, творця неба і землі, і всього видимого і невидимого. І в єдиного Господа Ісуса Христа, Сина Божого, єдинородного, від Отця родженого перед усіма віками. Світло від світла, Бога істинного від Бога істинного, родженого, не сотвореного, єдиносущного з Отцем, що через Нього все сталося. Він задля нас людей і нашого ради спасіння зійшов із небес, і воплотився з Духа Святого і Марії Діви, і став чоловіком. І був розп’ятий за нас за Понтія Пилата, і страждав, і був похований. І воскрес у третій день, згідно з Писанням. І вознісся на небо, і сидить праворуч Отця. І вдруге прийде зі славою судити живих і мертвих, а Його царству не буде кінця. І в Духа Святого, Господа животворящого, що від Отця ісходить, що з Отцем і Сином рівнопоклоняємий і рівнославимий, що говорив через пророків. В єдину, святу, соборну й апостольську Церкву. Ісповідую одне хрещення на відпущення гріхів. Очікую воскресіння мертвих і життя будучого віку. Амінь.</p>
            <p><span class="red">Диякон:</span> Станьмо гідно, станьмо зі страхом, будьмо уважні, щоб святе приношення в мирі приносити.</p>
            <p><span class="red">Лик:</span> Милість миру, жертву хваління.</p>
            <p class="red">Архиєрей, поцілувавши воздух, кладе його на призначене місце та накладає митру.</p>
            <p><span class="red">Архиєрей благословляє народ трикирієм і дикирієм:</span> Благодать Господа нашого Ісуса Христа, і любов Бога і Отця, і причастя Святого Духа, нехай буде з усіма вами.</p>
            <p><span class="red">Лик:</span> І з духом твоїм.</p>
            <p><span class="red">Архиєрей підносить угору кирії:</span> Вгору піднесім серця.</p>
            <p><span class="red">Лик:</span> Піднесли до Господа.</p>
            <p><span class="red">Архиєрей:</span> Благодарім Господа.</p>
            <p class="red">Архиєрей опускає вниз кирії:</p>
            <p><span class="red">Лик:</span> Достойно і праведно єсть поклонятися Отцю, і Сину, і Святому Духові, Тройці єдиносущній і нероздільній.</p>
            <p><span class="red">Архиєрей знімає мітру і молиться:</span> Достойно і праведно Тебе оспівувати, Тебе благословити, Тебе хвалити, Тобі дякувати, Тобі поклонятися на всякому місці владицтва Твого. Ти бо єси Бог несказанний, незбагненний, невидимий, неосяжний, завжди сущий, і так само сущий, Ти, і єдинородний Твій Син, і Дух Твій Святий. Ти від небуття до буття нас привів, і коли ми відпали, Ти знову нас підняв і не перестав творити все, поки нас на небо не привів і майбутнє царство Твоє дарував. За все це дякуємо Тобі, і єдинородному Твоєму Синові, і Духові Твоєму Святому, за всі Твої добродійства, вчинені нам, які ми знаємо і яких не знаємо, явні і неявні. Дякуємо Тобі і за цю службу, яку Ти з рук наших зволив прийняти, хоч стоять перед Тобою тисячі архангелів і десятки тисяч ангелів, херувими і серафими, шестикрилі, багатоокі, що високо ширяють, пернаті.</p>
            <p class="red">Диякон бере зі святого дискоса звізду, робить над ним знак хреста і, поцілувавши її, кладе посередині ілитона ніжками повернену до Святого Євангелія.</p>
            <p><span class="red">Архиєрей:</span> Переможну пісню співаючи, викликуючи, взиваючи і промовляючи.</p>
            <p><span class="red">Лик:</span> Свят, свят, свят Господь Саваот, повне небо і земля слави Твоєї, осанна в вишніх. Благословенний хто йде в ім’я Господнє, осанна в вишніх.</p>
            <p><span class="red">Архиєрей:</span> 3 цими блаженними силами, Владико чоловіколюбче, і ми кличемо і мовимо: Святий єси і пресвятий, Ти, і єдинородний Твій Син, і Дух Твій Святий; святий єси і пресвятий, і велична слава Твоя. Ти світ Твій так возлюбив, що і Сина Свого єдинородного дав, щоб усякий, хто вірує в Нього, не загинув, але мав життя вічне. Він, прийшовши і сповнивши ввесь задум щодо нас, в ночі, в яку Його видано, а радше Він сам Себе видав за життя світу, прийняв хліб у святі Свої, і пречисті, і непорочні руки, воздав хвалу і благословив (благословляє), освятив, переломив, дав святим Своїм учням і апостолам, кажучи:</p>
            <p><span class="red">Архиєрей:</span> Прийміть, їжте, це є тіло Моє, що за вас ламається на відпущення гріхів.</p>
            <p class="red">Архиєрей з дияконом і сослужителями вклоняються низько.</p>
            <p><span class="red">Лик:</span> Амінь.</p>
            <p><span class="red">Архиєрей:</span> Так само і чашу (благословляє) по вечéрі, кажучи:</p>
            <p><span class="red">Архиєрей:</span> Пийте з неї всі, це є кров Моя Нового Завіту, що за вас і за багатьох проливається на відпущення гріхів.</p>
            <p class="red">Архиєрей з дияконом і сослужителями вклоняються низько.</p>
            <p><span class="red">Лик:</span> Амінь.</p>
            <p><span class="red">Архиєрей:</span> Тому-то й ми, споминаючи оцю спасенну заповідь і все, що ради нас сталося: хрест, гріб, триденне воскресіння, на небеса вознесіння, праворуч сидіння, другий і славний прихід,</p>
            <p><span class="red">Архиєрей:</span> Твоє від Твоїх, Тобі приносимо, за всіх і за все.</p>
            <p><span class="red">Лик:</span> Тебе оспівуємо, Тебе благословимо, Тобі дякуємо, Господи, і молимось Тобі, Боже наш.</p>
            <p><span class="red">Архиєрей:</span> Ще приносимо Тобі цю духовну і безкровну службу, і просимо, і молимо, і благаємо, зішли Духа Твого Святого на нас і на ці дари, що перед нами.</p>
            <p><span class="red">Диякон, схиливши голову і показуючи орарем на святий хліб, мовить тихим голосом:</span> Благослови, владико, святий хліб.</p>
            <p><span class="red">Архиєрей, нахилившись, знаменує святий хліб і каже:</span> і сотвори ото хліб цей чесним тілом Христа Твого.</p>
            <p><span class="red">Диякон:</span> Амінь.</p>
            <p><span class="red">Диякон:</span> Благослови, владико, святу чашу.</p>
            <p><span class="red">Архиєрей, нахилившись, знаменує святий чашу і каже:</span> а те, що в чаші цій, чесною кров’ю Христа Твого.</p>
            <p><span class="red">Диякон:</span> Амінь.</p>
            <p><span class="red">Диякон, показуючи на обидві святощі, мовить:</span> Благослови, владико, обидві.</p>
            <p class="red">Архиєрей, благословляючи святощі, каже: перетворивши Духом Твоїм Святим.</p>
            <p><span class="red">Диякон:</span> Амінь, амінь, амінь.</p>
            <p><span class="red">Архиєрей:</span> Щоб були причасникам на тверезість душі, на відпущення гріхів, на спільність зі Святим Твоїм Духом, на повноту царства небесного, на сміливість перед Тобою, не на суд і не в осудження. Ще приносимо Тобі оцю духовну службу за спочилих у вірі праотців, отців, патріархів, пророків, апостолів, проповідників, євангелистів, мучеників, ісповідників, посників і за всяку праведну душу, що у вірі спочила.</p>
            <p><span class="red">Архиєрей, взявши кадило, виголошує:</span> Особливо за пресвяту, пречисту, преблагословенну, славну Владичицю нашу Богородицю і приснодіву Марію.</p>
            <p class="red">Кадить перед престолом, три по три рази.</p>
            <p class="red">Диякон кадить престол довкола і поминає, кого хоче з померлих.</p>
            <p><span class="red">Замість</span> Достойно, <span class="red">Приспів:</span> Величай, душе моя, преславне зачаття Божої Матері.</p>
            <p><span class="red">Ірмос (г. 1):</span> Життєприймаюче джерело, завжди текуче, світлоносний світильник благодаті, храм одушевленний, скинію пречисту, від небес до землі просторішу – Богородицю, вірні, величаємо.</p>
            <p><span class="red">Архиєрей:</span> За святого Йоана пророка, предтечу і христителя, за святих славних і всехвальних апостолів, і за святого ім’я, що йогом пам’ять сьогодні вшановуємо, і за всіх святих Твоїх, молитвами їх навідай нас, Боже.</p>
            <p>Пом’яни і всіх померлих в надії воскресіння життя вічного:</p>
            <p class="red">поминає померлих поіменно, кого хоче.</p>
            <p>і упокой їх там, де сяє світло лиця Твого.</p>
            <p>Ще молимо Тебе, пом’яни, Господи, все єпископство православне, що правильно навчає слово Твоєї істини, все пресвітерство, в Христі дияконство і увесь священичий чин.</p>
            <p>Ще приносимо Тобі цю духовну службу за вселену, за святу, католицьку й апостольську Церкву, за тих, що в чистоті і чесному житті перебувають, за богобережений народ наш, правління і все військо. Дай їм, Господи, мирне царство, щоб і ми в спокою їх тихе і сумирне життя пожили в усякому благочесті і чистоті.</p>
            <p><span class="red">Архиєрей:</span> Найперше пом’яни, Господи, Святішого Вселенського Архиєрея Франциска, Папу Римського, Високопреосвященних Архиєпископів і Митрополитів наших, Преосвященних та Боголюбивих Єпископів наших Кир Йосифа та Кир Степана, і даруй їх святим Твоїм церквам, щоб у мирі, цілі, чесні, здорові, довголітньо і правильно навчали слово Твоєї істини.</p>
            <p>Перший <span class="red">Ієрей:</span> пом’яни, Господи, Блаженнішого Патріарха нашого Святослава, і даруй їх святим Твоїм церквам, щоб у мирі, цілий, чесний, здоровий, довголітньо і правильно навчав слово Твоєї істини.</p>
            <p><span class="red">Лик:</span> І всіх, і все.</p>
            <p><span class="red">Архиєрей:</span> Пом’яни, Господи, це місто, і всяке місто, і країну, і тих, що з вірою живуть у них. Пом’яни, Господи, тих, що плавають і подорожують, недужих, страждаючих, полонених і спасіння їх. Пом’яни, Господи, тих, що дари приносять і добро творять у святих Твоїх церквах, і тих, що пам’ятають про вбогих, і на всіх нас милості Твої зійшли.</p>
            <p>І поминає поіменно живих, кого бажає.</p>
            <p><span class="red">Архиєрей:</span> І дай нам єдиними устами і єдиним серцем славити й оспівувати пречесне і величне ім’я Твоє, Отця, і Сина, і Святого Духа, нині і повсякчас, і на віки вічні.</p>
            <p><span class="red">Хор:</span> Амінь.</p>
            <p>Архиєрей, повернувшись до святих дверей, благословляє і виголошує: І нехай будуть милості великого Бога і Спаса нашого Ісуса Христа з усіма вами.</p>
            <p><span class="red">Лик:</span> І з духом твоїм.</p>
            <p><span class="red">Диякон:</span> Всіх святих пом’янувши, ще і ще в мирі Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> За принесені й освячені чесні дари, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Щоб чоловіколюбець Бог наш, прийнявши їх у святий і наднебесний і духовний Свій жертовник, як приємний запах духовний, зіслав нам Божественну благодать і дар Святого Духа, помолімся.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Щоб визволитися нам від усякої скорби, гніву й нужди, Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Архиєрей:</span> Тобі вручаємо все життя наше і надію, Владико Чоловіколюбче, і просимо, і молимо, і благаємо: Сподоби нас причаститися небесних Твоїх і страшних Таїн, цієї святої і духовної трапези, з чистим сумлінням, на відпущення гріхів, на прощення прогрішень, на спільність зі Святим Духом, на спадкоємство царства небесного, на сміливість перед Тобою, не на суд або в осудження.</p>
            <p><span class="red">Диякон:</span> 3аступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Дня всього досконалого, святого, мирного і безгрішного у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Ангела миру, вірного наставника, охоронця душ і тіл наших у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Прощення і відпущення гріхів і прогрішень наших у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Доброго й пожиточного для душ наших і миру для світу у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Осталий час життя нашого в мирі й покаянні скінчити у Господа просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Християнської кончини життя нашого, безболісної, бездоганної, мирної, і доброго одвіту на страшному суді Христовому просім.</p>
            <p><span class="red">Лик:</span> Подай, Господи.</p>
            <p><span class="red">Диякон:</span> Єдність віри і причастя Святого Духа випросивши, самі себе, і один одного, і все життя наше Христу Богові віддаймо.</p>
            <p><span class="red">Лик:</span> Тобі, Господи.</p>
            <p><span class="red">Архиєрей:</span> І сподоби нас, Владико, зі сміливістю, неосудно сміти призивати Тебе, небесного Бога Отця, і мовити.</p>
            <p><span class="red">Лик:</span> Отче наш, що єси на небесах, нехай святиться ім’я Твоє, нехай прийде царство Твоє, нехай буде воля Твоя, як на небі, так і на землі. Хліб наш насущний дай нам сьогодні, і прости нам провини наші, як і ми прощаємо винуватцям нашим, і не введи нас у спокусу, але визволи нас від лукавого.</p>
            <p><span class="red">Архиєрей:</span> Бо Твоє є царство, і сила, і слава, Отця, і Сина, і Святого Духа, нині і повсякчас, і на віки вічні.</p>
            <p><span class="red">Хор:</span> Амінь.</p>
            <p><span class="red">Архиєрей:</span> Мир всім.</p>
            <p><span class="red">Лик:</span> І духові твоєму.</p>
            <p><span class="red">Диякон:</span> Голови ваші перед Господом схиліть.</p>
            <p><span class="red">Лик:</span> Тобі, Господи.</p>
            <p><span class="red">Архиєрей:</span> Дякуємо Тобі, царю невидимий, що незмірною Твоєю силою все утворив єси і багатством милості Твоєї від небуття до буття все привів єси. Сам, Владико, споглянь з неба на тих, що схилили свої голови перед Тобою, бо не схилили перед тілом і кров’ю, але перед Тобою, страшним Богом. Ти, отже, Владико, оці дари всім нам на добро рівно подай, відповідно до потреби кожного: з плаваючими плавай, з подорожніми подорожуй, а недужих ізціли, лікарю душ і тіл.</p>
            <p><span class="red">Архиєрей:</span> Благодаттю і щедротами і чоловіколюб’ям єдинородного Сина Твого, з Яким Ти благословенний єси, з пресвятим і благим і животворним Твоїм Духом, нині і повсякчас, і на віки вічні.</p>
            <p><span class="red">Лик:</span> Амінь.</p>
            <p><span class="red">Архиєрей:</span> Зглянься, Господи Ісусе Христе Боже наш, від святого житла Твого і від престолу слави царства Твого і прийди, щоб освятити нас, Ти, що вгорі з Отцем сидиш і тут з нами невидимо перебуваєш, і сподоби могутньою Твоєю рукою подати нам пречисте Твоє тіло і чесну кров, а через нас усім людям.</p>
            <p><span class="red">Архиєрей, а також диякон поклоняються і тихо проказують тричі:</span> Боже, милостивий будь мені грішному.</p>
            <p><span class="red">Диякон:</span> Будьмо уважні.</p>
            <p><span class="red">Архиєрей, підносячи святий хліб, виголошує:</span> Святеє святим.</p>
            <p><span class="red">Лик:</span> Єдин свят, єдин Господь, Ісус Христос, на славу Бога Отця. Амінь.</p>
            <p><span class="red">Причасний:</span> Радуйтеся, праведні, у Господі, правим належить похвала <span class="red">(Пс. 32,1)</span>. Алилуя <span class="red">тричі</span>.</p>
            <p><span class="red">Диякон входить до святилища, стає праворуч архиєрея і каже:</span> Роздроби, владико, святий хліб.</p>
            <p><span class="red">Архиєрей:</span> Роздроблюється і розділюється Агнець Божий, роздроблюваний і нероздільний, що його завжди їдять і ніколи не з’їдають, але причасників він освячує.</p>
            <p><span class="red">Диякон:</span> Сповни, владико, святу чашу.</p>
            <p>Архиєрей, узявши частину ІС, що лежить угорі, робить нею хрест поверх святої чаші і мовить: Повнота Святого Духа.</p>
            <p class="red">І вкладає її в святу чашу.</p>
            <p><span class="red">Диякон:</span> Амінь.</p>
            <p><span class="red">Взявши теплоту, мовить до Архиєрея:</span> Благослови, владико, теплоту.</p>
            <p><span class="red">Архиєрей благословляє і мовить:</span> Благословенна теплота святих Твоїх завжди, нині і повсякчас, і на віки вічні. Амінь.</p>
            <p><span class="red">Диякон хрестовидно вливає трохи теплоти до святої чаші, мовлячи:</span> Теплота віри повна Духа Святого. Амінь.</p>
            <p class="red">Кожний архиєрей приходить і побожно поклоняється, а і бере святий хліб.</p>
            <p class="red">Архиєреї, взявши одну частину святого хліба, мовлять:</p>
            <p>Чесне і пресвяте тіло Господа, і Бога, і Спаса нашого Ісуса Христа подається мені, архиєреєві <span class="red">(ім’я)</span>, на відпущення гріхів моїх і на життя вічне. Амінь.</p>
            <p><span class="red">Схиливши голову, молиться, кажучи:</span> Вірую, Господи, і ісповідую, що Ти єси воістину Христос, Син Бога живого, що прийшов у світ грішників спасти, з яких перший я. Вечері Твоєї тайної сьогодні, Сину Божий, мене причасником прийми, бо ворогам Твоїм тайни не повім і поцілунку не дам Тобі, як Юда, але як розбійник сповідаюся Тобі: Пом’яни мене, Господи, коли прийдеш, у царстві Твоїм. Пом’яни мене, Владико, коли прийдеш, у царстві Твоїм. Пом’яни мене, Святий, коли прийдеш, у царстві Твоїм. Нехай не на суд і не на осудження буде мені причастя святих Твоїх Таїн, Господи, а на зцілення душі і тіла. Боже, милостивий будь мені грішному. Боже, очисти гріхи мої і помилуй мене. Без числа нагрішив я, Господи, прости мені.</p>
            <p><span class="red">Тоді архиєреї поклоняються, приймають обома руками святу чашу з рушничком і причащаються з неї, кажучи:</span> Чесної і святої крови, Господа, і Бога, і Списа нашого Ісуса Христа причащаюся я, слуга Божий, архиєрей <span class="red">(ім’я)</span>, на відпущення гріхів моїх і на життя вічне. Амінь.</p>
            <p><span class="red">Архиєреї:</span> Оце діткнулося уст моїх, і відніме беззаконня мої, і гріхи мої очистить.</p>
            <p><span class="red">Диякон приймає від Архиєрея чашу, стає у Святих дверях і, підносячи та показує її людям, виголошує:</span> Зі страхом Божим і вірою приступіть.</p>
            <p><span class="red">Лик:</span> Благословенний, хто йде в ім’я Господнє, Бог Господь появився нам.</p>
            <p><span class="red">Відтак архиєрей хрестовидно благословить святою чашею людей і виголошує:</span> Спаси, Боже, людей Твоїх і благослови спадкоємство Твоє.</p>
            <p><span class="red">Лик:</span> На многії літа, Блаженніший Владико. Ми виділи світло істинне, ми прийняли Духа небесного, ми знайшли віру істинну, нероздільній Тройці поклоняємось, Вона бо спасла нас.</p>
            <p><span class="red">Архиєрей повертається до святої трапези і кадить три рази по три кажучи тихо:</span> Вознесися на небеса, Боже, і по всій землі нехай буде слава Твоя.</p>
            <p><span class="red">Тоді архиєрей бере святий дискос і дає його диякону, який прийнявши святий, дивиться на захід до святих дверей і, не кажучи нічого, відходить до проскомидійника і там ставить дискос. Архиєрей, поклонившись, бере святу чашу, обертається до дверей і, дивлячись на людей, мовить тихо:</span> Благословенний Бог наш, і голосно: завжди, нині і повсякчас, і на віки вічні.</p>
            <p class="red">Ієрей приймає обома руками святу чашу, цілує руку Архиєрея, відходить до проскомидійника і там ставить святу чашу. Архиєрей накладає на свою голову митру.</p>
            <p><span class="red">Лик:</span> Амінь. Нехай сповняться уста наші хваління Твого, Господи, щоб ми співали славу Твою, бо Ти сподобив нас причаститися святих Твоїх, божественних, безсмертних і животворних Таїн. Збережи нас у Твоїй святині увесь день повчатися правді Твоїй. Алилуя, Алилуя, Алилуя.</p>
            <p class="red">Диякон виходить північними дверима, стає перед святими дверми і виголошує:</p>
            <p><span class="red">Диякон:</span> Прості, прийнявши божественних, святих, пречистих, безсмертних, небесних і животворних, страшних Христових Таїн, достойно подякуймо Господеві.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> Заступи, спаси, помилуй і охорони нас, Боже, Твоєю благодаттю.</p>
            <p><span class="red">Лик:</span> Господи, помилуй.</p>
            <p><span class="red">Диякон:</span> День увесь досконалий, святий, мирний і безгрішний випросивши, самі себе, і один одного, і все життя наше Христу Богові віддаймо.</p>
            <p><span class="red">Лик:</span> Тобі, Господи.</p>
            <p><span class="red">Молитва подяки:</span> Дякуємо Тобі, Владико чоловіколюбче, доброчинцю душ наших, що Ти і сьогодні сподобив нас Твоїх небесних і безсмертних Таїнств. Справ нашу путь, скріпи нас усіх у страсі Твоєму, збережи наше життя, скріпи наші стопи, молитвами і моліннями славної Богородиці і приснодіви Марії і всіх святих Твоїх.</p>
            <p><span class="red">Архиєрей, склавши ілитон і, прямо тримаючи Святу Євангелію, робить над ним хрест і виголошує:</span> Бо ти є освячення наше і Тобі славу возсилаємо, Отцю, і Сину, і Святому Духові, нині і повсякчас, і на віки вічні.</p>
            <p><span class="red">Лик:</span> Амінь.</p>
            <p><span class="red">Ієрей:</span> В мирі вийдім.</p>
            <p><span class="red">Лик:</span> В імені Господнім.</p>
            <p><span class="red">Диякон:</span> Господеві помолімся.</p>
            <p><span class="red">Лик:</span> Господи, помилуй.</p>
            <p><span class="red">Заамвонна молитва:</span> Господи, Ти благословляєш тих, що Тебе благословляють, і освячуєш тих, що на Тебе надіються, спаси людей Твоїх і благослови спадкоємство Твоє, повноту Церкви Твоєї охорони, освяти тих, що люблять красу дому Твого; Ти їх прослав божественною силою Твоєю і не залиши нас, що надіємось на Тебе. Мир світові Твоєму даруй, церквам Твоїм, ієреям, Богом береженому народові нашому, правлінню і всім людям Твоїм. Бо всяке добре давання і всякий звершений дар з висоти є, що сходить від Тебе, Отця світла, і Тобі славу, і подяку, і поклін засилаємо, Отцю, і Сину, і Святому Духові, нині і повсякчас, і на віки вічні.</p>
            <p><span class="red">Лик:</span> Амінь. Будь ім’я Господнє благословенне від нині і довіку <span class="red">(тричі)</span>.</p>
            <p><span class="red">Архиєрей:</span> Благословення Господнє на вас, з Його благодаттю і чоловіколюб’ям, завжди, нині і повсякчас, і на віки вічні.</p>
            <p><span class="red">Хор:</span> Амінь.</p>
            <p><span class="red">Ієрей:</span> Слава Тобі, Христе Боже, надіє наша, слава Тобі.</p>
            <p><span class="red">Лик:</span> Слава Отцю, і Сину, і Святому Духові, нині і повсякчас, і на віки вічні. Амінь. Господи, помилуй <span class="red">(тричі)</span>. Блаженніший Владико, благослови.</p>
            <p><span class="red">Архиєрей:</span> Христос, що воскрес із мертвих, істинний Бог наш, молитвами пречистої своєї Матері, якої Зачаття святою Анною сьогодні торжественний празник світло звершуємо, святих, славних і всехвальних апостолів і всіх святих, помилує і спасе нас, як благий і чоловіколюбець.</p>
            <p><span class="red">Лик:</span> Амінь.</p>
            <p class="red">Після відпусту виголошуються многоліття.</p>
            <p><span class="red">Архиєрей:</span> Святішому вселенському Архиєрею Франциску, Папі Римському, сотвори, Господи, многії і благії літа.</p>
            <p><span class="red">Перший співсвятитель:</span> Блаженнішому Патріарху нашому Святославу, сотвори, Господи, многії і благії літа.</p>
            <p><span class="red">Другий співсвятитель:</span> Високопреосвященним Архиєпископам і Митрополитам,  і Боголюбивим Єпископам, сотвори, Господи, многії і благії літа.</p>
            <p><span class="red">Архиєрей:</span> Боголюбивому єпископу нашому Максимові, нині рукоположеному на єпископа богоспасаємого міста Стефаніяко сотвори, Господи, в здравії, спасенії і посіщенії Духа Святого многії і благії літа.</p>
            <!-- <p class="red">Архиєрей роздягається з священної одежі і вмиває руки, проказуючи:</p>
            <p>Нині відпускаєш слугу твого, Владико, за твоїм словом у мирі. Бо побачили очі мої спасіння Твоє, що приготував ти перед усіма народами, світло на просвіту поганам і славу люду твого, Ізраїля.</p>
            <p class="red">Трисвяте. І по Отче наш:</p>
            <p><span class="red">Тропар, глас 8:</span> Благодать уст твоїх, наче світла осяйність вогню, просвітила вселенну: не скарби грошолюбства світові придбала, але висоту смиренномудрости нам показала. Тому, навчаючи нас своїми словами, моли, отче Йоане Золотоустий, Слово, Христа Бога, щоб спаслися душі наші.</p>
            <p>Слава: Кондак, глас 6: Всеблаженний і преподобний, Йоане Золотоустий, ти прийняв з небес божественну благодать, і твоїми устами навчаєш усіх поклонятися в Тройці єдиному Богові. Достойно хвалимо тебе, бо ти є вчитель, який Божих таїн навчає</p>
            <p>І нині: Богородичний: Заступнице християн бездоганна, посереднице до Творця незамінна, не погорди моліннями грішних, але випереди, як блага, з поміччю нам, що вірно співаємо Тобі співаємо. Поспішись на молитву і скоро прийди на моління, заступаючи повсякчас, Богородице, тих, що Тебе почитають.</p>
            <p>А якщо хоче, скаже і тропар дня.</p>
            <p>Господи, помилуй (12).</p>
            <p>Чеснішу від херувимів і незрівнянно славнішу від серафимів, що без зотління Бога Слово породила, сущу Богородицю, Тебе величаємо.</p>
            <p>Слава Отцю, і Сину, і Святому Духові, і нині, і повсякчас, і на віки віків. Амінь.</p>
            <p>Христос, що воскрес із мертвих, істинний Бог наш, молитвами пречистої своєї Матері, святого отці нашою Йоана Золотоустого, Архиєпископа Константинограда, і всіх святих, помилує і спасе нас, як благий і чоловіколюбець. Амінь.</p>
            <p>По закінчені Божественної Літургії всі виходять з Катедрального собору, де на сходах роблять спільну фотографію. У домі рукоположуваний роздягається з архиєрейських риз. Відтак головний святитель подає хіротонізованому рясу, мантію, панагію, клобук, чотки та жезл.</p>
            <p>МОЛИТВИ ПО СВЯТІМ ПРИЧАСТЮ</p>
            <p>Коли гідно запричастишся животворних таїнственних дарів, заспівай зараз же з радости, щиро дякуй і тепло з душі говори Богові:</p>
            <p>Слава Тобі, Боже. Слава Тобі, Боже. Слава Тобі, Боже.</p>
            <p>Тоді цю подячну молитву:</p>
            <p>Дякую Тобі, Господи Боже мій, що Ти не відкинув мене грішного, але сподобив мене бути причасником Твоїх святощів. Дякую Тобі, що Ти сподобив мене недостойного причаститися Твоїх пречистих і небесних дарів. Але, Владико чоловіколюбче, Ти, що ради нас умер і воскрес, і дарував нам ці страшні й животворні Таїнства на благодіяння й освячення душ і тіл наших, дай, щоб вони були й мені на зцілення душі і тіла, на прогнання всього супротивного, на просвічення очей мого серця, на мир моїх душевних сил, на віру непостидну, на любов нелицемірну, на сповнення мудрости, на додержування Твоїх заповідей, на збільшення Твоєї божественної благодаті, і на присвоєння Твого царства; щоб я, охоронюваний ними в Твоїй святості, завжди пам’ятав про Твою благодать і жив уже не для себе, але для Тебе, нашого Владики й доброчинця, і так, відійшовши з цього життя з надією на життя вічне, досягнув непроминаючого спокою, де безнастанний голос тих, що торжествують, і безконечна насолода тих, що оглядають невимовну красоту Твого обличчя. Бо Ти є істинне прагнення і несказанна радість для тих, що Тебе люблять, Христе Боже наш, і Тебе оспівує все створіння на віки. Амінь.</p>
            <p>Молитва св. Василія Великого:</p>
            <p>Владико Христе Боже, царю віків і творче всього, дякую Тобі за всі блага, якими Ти мене обдарував, і за причастя Твоїх пречистих і животворних Таїнств. Тому благаю Тебе, благий і чоловіколюбче, охороняй мене під Твоїм покровом і в тіні крил Твоїх та обдаруй мене чистим сумлінням, щоб я аж до останнього мого віддиху достойно причащався Твоїх святощів на відпущення гріхів і на життя вічне. Бо Ти є хліб життя, джерело святости, податель благ, і Тобі славу возсилаємо з Отцем, і Святим Духом, нині і повсякчас, і на віки вічні. Амінь.</p>
            <p>Молитва св. Йоана Золотоустого:</p>
            <p>Таїнственно удостоївшись бути причасником Твого пречистого тіла і чесної крови, Христе Боже, оспівую і благословлю, поклоняюся, і славлю, і величаю спасіння Твої, Господи, нині і повсякчас, і на віки вічні. Амінь.</p>
            <p>Молитва св. Йоана Дамаскина:</p>
            <p>Боже, Боже мій, невгасний і невидимий вогню, Ти, що чиниш ангелів Своїх вогнем палючим, Ти, що в Своїй несказанній любові передав мені на поживу Твоє божественне тіло і прийняв мене за причасника Свого божества ради прийняття Твого пречистого тіла і чесної крови, проникни все моє тіло і духа, всі мої кості й мозок, гріхи мої спали, душу мою просвіти й ум мій проясни, тіло освяти й обитель в мені створи разом з благословенним Твоїм Отцем і всесвятим Духом, щоб і я завжди перебував у Тобі, заради молитов пречистої Твоєї Матері і всіх святих Твоїх. Амінь.</p>
            <p>Інша молитва:</p>
            <p>Господи Ісусе Христе, Боже наш, нехай Твоє святе тіло буде мені на життя вічне і Твоя чесна кров на відпущення гріхів. А оця подяка нехай буде мені на радість, здоров’я і потіху. У час страшного й другого Твого пришестя сподоби мене грішного стати праворуч слави Твоєї, за молитвами пречистої Твоєї Матері і всіх святих.</p>
            <p>Молитва до Пресвятої Богородиці:</p>
            <p>Пресвята Владичице, Богородице, світло моєї затьмареної душі, надіє, покрове, захисте, потіхо і радосте моя, дякую Тобі, що Ти сподобила мене недостойного бути причасником пречистого тіла і чесної крови Сина Твого. Але Ти, що породила правдиве світло, просвіти духовні очі серця мого; Ти, що породила джерело безсмертя, оживи мене, умертвленого гріхом. Ти, милостивого Бога милосердна Мати, помилуй мене і дай мені говіння і сокрушення в серці моєму, покору в думках моїх і визволення з полону помислів моїх. Сподоби мене аж до останнього віддиху неосудно приймати освячення пречистих Таїн на зцілення душі й тіла. І дай мені сльози покаяння і сповіді, щоб я величав і славив Тебе по всі дні життя мого, бо Ти благословенна і препрославлена на віки. Амінь.</p>
            <p>Кінець молитов по святім Причастю.</p> -->
        </section>
    </main>
    <footer class="button">
        <p class="chris">Дизайн: <a href="https://www.instagram.com/chris.ua/">Христина Макар</a></p>
        <p class="wolyk">Верстка: <a href="https://www.instagram.com/wolyk7/">Володимир Литвинчук</a></p>
    </footer>
</body>
</html>